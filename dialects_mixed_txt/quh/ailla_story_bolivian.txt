Phuyup Yawar Waqaynin
Kay jawariyqa:
Tata Faustinu Camacho
Sotop kawsayninpi qillqasqa. Anzaldo
chirupi, Kalallusta ayllumanta
runakuna llakiyta kawsakuq kasqanku, chantapis kay jawariyqa chaypi t’ukurispa
qillqasqa kachkan.
Qillqaq
Kay p’anqaqa paykunap
yanapayninwan tukuchisqa kachkan:
Tata Walter Pardo, tata
Juvenal Castro, tata Hernan Peralta, paykunata pachi ñiriyman kay Viñapi, Yambatapi ch’ampa awqanakuymanta willariwasqankumanta.
Teófilo Laime Ajacopa
turayta pachi ñiriyman, kay p’anqata tukuchinaypaq sinchita
yanapariwasqanmanta.
Tata   Jaime  Torricota,
    pachi  ñini
   p’ayqata       manaraq       tukuychakuchkaptin
ñawiripuwasqanmanta.
Anzaldomanta Alcaldía ñisqata
pachi ñini yanapawasqanmanta.
Tukuy munasqa
yawarmasiykunata; tatayta, mamayta, turayta, ñañayta, masikunayta,
yanasakunayta ima pachi ñini kallpachariwasqankumanta.
Qillqaq
Ruri
UK
HATMA
SKAY
HATMA
IMSA
HATMA
AWA
HATMA
HICHQA
HATMA
UQTA
HATMA
mask’aspa
ANCHIS
HATMA
“P
HUYUP
Y
AWAR
W
AQAYNIN
” J
AWARIYMANTA
R
IQSICHISPA
Kay Bolivia jallp’anchikqa tukuy laya runayuq, kulturayuq, qalluyuq,
imaymana puriyniyuq ima. Chaykunamanta juk chhikitata Gladys Camacho pananchikqa yuyarichiwanchik, willariwanchik.
Quchapampa jallp’akunapiqa qhichwa runa, qhichwa parlaqkuna kawsakunku, chaypi
imaynatachus qhichwa kawsaypiqa tukuy imapis rikhurin, chaykunamanta pay
chhikamanta chhika kay p’anqapi jawariwanchik.
“P
HUYUP
Y
AWAR
W
AQYNIN
Kay jawariyqa Faustinup kawsayninmanta wawa
kasqanmanta pacha ña machu runa kanankama imaynatachus Kalallusta ayllupi juch’uymanta wiñasqa, chanta sawachakusqa,
chantapis Quchapampa llaqtaman llamk’aq risqa, llamk’aspapis qullqintaqa mana
waqaychasqachu, chay llakiy puriyninmanta juk ñiqi phatmanta qanchik ñiqi
phatmakama allinta ch’uwanchaspa, yuyaytapis mast’arasqatajina kay p’anqataqa
ñawirichiwanchik. Chayrayku may kusaq jawariymin ñispa ñuqa ñiyman.
Ñawpaqtaqa Faustinuqa Fransisku, Inkarna tatan
mamanwan juch’uy kaspaqa kawsakusqa, chanta ña wayna kaspari payqa Fransiska sipaswan sawachakusqa.
Sawachakuy raymipiri warminpa yawarmasillan Muruq’u Urqu ayllupi sawachasqanku,
Faustinup yawarmasinri mana achkhachu
kasqa, chay p’unchawpacha runaqa kay qhariwarmiri mana sumaqtachu kawsakunqa
ñispa parlasqanku. Chaymanjinapuni watamanta wata paykunapaq mana allinchu
kasqa. Faustinuqa phusilwan
awqanakuymanpis ayllu runawan khuska risqa, kutimullasqataq; chanta Quchapampa
jatun llaqtaman risqa, chaypi aqha upyay kawsayman yaykuspa qullqintapis
qhasillaman chikchasqa.
pananchikpa jawariyninqa yaqa chiqapuni; achkha runap kawsayninqa jinapuni,
chayrayku payqa p’anqanwan may sumaqta t’ukurichiwanchik, unanchakunanchikpaq       yuyayninwanpis      allin    kawsayta      mask’ananchikpaq yanapawanchik. Pachi pachi
Gladys ñispa kay qillqasqaniqta
ñimuykitaq.
Teofilo Laime Ajacopa
Runa-simikunamanta yachachiq
Quchapampa, 2013
Esteban Arze chirupi ayllukuna
Faustinup
wawa kawsaynin (1936)
Tata Fransiskuwan Faustinituwanqa
chakipi utqhayta wasinkuman kutirimuchkasqanku, p’unchawnintinta Chullpa Muqupi papata
qhuramusqankumanta. Jampuchkaptinkuqa, ñan patapi, kumpa Philipip wasinpi
achkha ayllumasikuna aqhata upyarichkasqanku, chayllapi kumpa Philipiqa
wasinmanta lluqsimuspa, tata Fransiskutaqa wawantin ñanta jamurichkaqta
rikumusqa pacha.
-“
Kalallusta juch’uy
ayllupiqa tata Fransiskuqa sumaq yuyaychasqa runa kaq kasqa. Payqa achkha
qullqiyuq kaq kasqa. Jallp’anpis may chhikan tukuy imata sumaqta puqurichiq
kasqa. –“Supaywan parlan” – tukuy ayllumasikunaqa ñiq kasqanku. Sumaq lisu
runataq kaq kasqa.
Tata Philipiqa juk tullu runalla,
Kalallusta ayllupi ñan patapi aqha wasiyuq karqa.
-“¡Tatay ama aqhata
upyankichu! ¡tutayawasunman ripunallaña tatay!” - ñispa, Faustinuqa tatanman
parlasqa.
-“¡Karaju! ¡Mana kaypi
wawakuna aqhata upyankuchu! Qamqa ¡utqhayta wasiman ripuy! ¡chay llamt’ata
mamayki wayk’unanpaq, utqhayta apay!” - ñispa tata Fransiskuqa wawanta
ch’inyarparichisqa.
-“Arí Faustinitu,
ripullayña, ¿yachu? Ñuqaykuqa tataykiwan juk juch’uy p’uyñu aqhitataraq
upyarqusqayku, chanta tataykiqa jampullanqa”- kumpa Philipiqa ñisqa.
Wawaqa ch’insitumanta
llamt’a q’ipirisqa pacha lluqsimuytawan wasinman kachaykakapusqa. Tata Philipip
wasinmanta Faustinup wasinman chayamunapaqqa karutaraq thatkimuna kasqa, P’uqru Pata[2]
mayutapis chimpamunaraq kasqa.
Sapitan Faustinuqa
jampuchkasqa, karutañamin thatkimusqa, jinallapi jukta paraqa sut’uykachariyta
qallarisqa pacha. Wawaqa patata qhawarisqa, yana phuyukuna junt’ita
urmaykurimuchkankumanpis jina tukuy chiruman kuyuykacharisqanku.
-“¡Lliphiq! ¡Lliphiq! ¡Qhururun!
¡Qhururun!” - patapiqa sinchita uyaririkusqa.
Astawan paraqa
sinchimanta jich’akuyta qallarisqa. Faustinutaq mancharisqa utqhayta
thatkillasqapuni. Ichapis payqa yachasqaña P’uqru
Pata mayuman sapa paraptin achkha yaku chayamunantaqa. Wasinman
chayapunanpaqtaq chay mayutaqa chimpananpuni kasqa. Mana chay mayupi chaka
tiyaqchu.
Wawa urquta muyuykamusqataq,
mayuta qhawarimusqataq. Mayutaqa qunchu yaku junt’ita ririchkasqa. Chayta
rikuytawan uña yuqallituqa astawan mancharikusqa.
-“¿Imaynallata kunan
mayuta chay chhika yakuyuqta chimpasaqri? Chay chhika yaku apaspa
wañuchiwanmanpischá”- ñisqa t’ukurisqa, chanta thatkillasqapuni.
Mayuman chayamusqataq,
parataq manapuni pisiyasqachu, astawan sinchita parayta qallarisqa. Faustinuqa
mayu kantupi llamt’a q’ipisituntin ima juk juch’uy sach’a uritapi paramanta
pakakuspa qhipakusqa.
Mayumanqa yakuqa
yapakamullasqapuni, sinchita mancharikunapaqjinapuni. “¡Luqhuqun! ¡Luqhuqun!”
ñispa rumikunataqa yakuqa uraman, uraman chinkaykuchisqa. Chay chhika yakuqa
mayu kantupi sach’akunatapis t’iraytawan chinkaykuchillasqataq.
Para tumpata
ch’inyaptinqa, chiriñataq qallarisqa, Faustinup p’achanqa ch’aritan, yakulla
sut’urichkasqa. Chiriqa juq’u p’achayuqtaqa kharkatichiyta qallarichisqa,
laqhataq mancharichisqa. Mana ni imata ruwayta atispa wawaqa sapan mayu kantupi
llakiyta waqaq churakusqa. Tatan chayman kutinanpaqqa karu, mayuta
chimpananpaqtaq yaku junt’ita. Ni imanayta atispa chayjina laqhapi llakiyta
waqallasqapuni, ni killapis chay ch’isiyaytaqa k’anchamuchkasqachu. Chimpanta
qhawarisqa, jatun yana chhankallata rikusqa; urata qhawarisqa, sach’akunallata
runakunapis maqanarikuchkankuman jinata rikusqa. Astawan mancharikuspa,
-“jik’un jik’un”- ñispa, chayjina ch’in mayu kantupi phutiyta waqallasqapuni.
Faustinup wasinpiqa mama
Inkarnaqa ch’isi mikhunata chayachiytawankamaqa, llakisqa phichqa wawanwan ima
t’ukurisqa.
-“Yakuchá
tataykichiktawan Faustinuytawan jark’aykun. Ichapis taripamuq risunman”- ñisqa.
-“Arí mamay jaku rinachik
kay ch’aki punchukunatawan apanachik q’alitutachá para juq’uykun”- kuraq
warmi-wawan Libirata sutiyuq kutichisqa.
Mama Inkarnawan,
Libiratawan, Apoloniowan, Juliawan imaqa chakipi kachaykukusqanku. Chay
ch’isiqa michiru juqharisqa, ñanta k’ancharispa thatkisqanku. P’uqru Pata mayuman chayachkaptinkuña
Faustinuqa michiru k’anchata rikumuytawankamaqa phutiyta ñisqa:
-“¡Ayllu-masikuna, yaku
jark’aykuwan!”- sunqu nanayta, sinchita qhaparikamusqa.
-“¡Chay Faustinituysinaqa!” -
ñispa mama Inkarnaqa utqhayta purirpasqa.
-“¿Imaptintaq sapitan
kachkanmanri?”- ñispa Juliataq mamanpaq qhipanta utqhayta purillasqataq.
Mayuman chayaptinku,
wawaqa sapitan mayu kantupi llamt’itantin llakiyta chukukuchkasqa.
-“¡Mamay! tatay kumpa
Philipippi qhipakun, ñuqatataq wasiman ripuchkay ñispa sapitayta
kacharpampuwan”- ñispa Faustinuqa sinchimanta jik’un jik’un waqaririspa
mamanman willarikamusqa.
-“Ama waqaychu wawitay,
kunititan chimpamusqayku” -ñispa mamanqa llakisqa kutichisqa.
Maman paymanta qayllapi
kasqanta yachaytawanqa Faustinuqa manaña manchachikusqañachu. Tawa
phanimantawanqa pisimanta pisi yaku pisiyasqa. Astawan yaku pisiyaptinqa,
mamanqa Juliawan, Libiratawan, Apoloniowan ima mat’ita jap’inaykukuytawanqa
mayuta chimpayta qallarisqanku. Yakuqa chaki muqunkuman chayasqa, sinchita
yakuqa urmachiyta munasqa. Juliaqa punchukuna q’ipirisqa astawan sinchita
mamanmantawan turanmantawan jap’ikusqa, jinallapi mayutaqa chimpasqanku.
-“¡Kay millana qhincha,
wawaytachu sapanta kachampuwan! ¿Maypi kunan tatayki kachkanri?”- mama
Inkarnaqa ñisqa.
Faustinuqa mamanta uqllaykuytawan
sinchitapuni jik’un jik’unta waqallasqataq.
-“Tata Philipippi aqhata
upyachkan, jampuchkaptiyku Philipi lluqsirqamun, chantataq makinmanta paypuni
aysaykun, ñuqatataq ¡ripuchkay chay llamt’ata utqhayta mamaykiman ch’isi
mikhunata wayk’unanpaq jaywamuy! ñispa sapayta kacharpampuwanku” -ñisqa Faustinuqa
jik’un jik’un mamanman willakusqa.
Pananqa       utqhayta       ch’aki
 punchuta      q’ipinmanta
 jurqhuytawan         Faustinuta mayt’uykusqa.
-“Tuta ch’isiyayta chay
aqha wiksaqa aqhata upyanqa, ¡jaku ripunachik!” -mama Inkarnaqa llamt’ata
q’ipiriykukuspa ñisqa.
Yakuqa astawan pisiyayta
qallarisqa. Kunanpiwanqa phichqankumanta astawan jasatañamin mayuta
chimpapusqanku. Michiruwan k’ancharikuspa, k’ancharikuspaqa wasinkuman
chayamusqanku.
Q’ayantin paqarinqa
laqhallaraq kachkaptin, k’anka jukta qhapariptin tata Fransiskuqa machasqa
wasiman chayamusqa.
-“¡Inkarna! ¿Maytaq
mikhuna?”- ñispa, punkuta sinchita jayt’aspa kichariytawan yaykumusqa.
-“¿Imaptintaq wawata
sapanta kachampurqankiri?” -ñispa mama Inkarnaqa payman phiñasqa chimpasqa.
-“¡Manachu chakiyuq
imataqri! Chakiyuqqa, kay chayampusqaqa. ¡utqhayta mikhunata jaywaway!” –ñispa
Fransiskuqa astawan phiñarikusqa.
-“Jinallatapuni qamqa
ñuqaykuta ñak’arichiwayku ¡saqra! ¡lisu!” -ñispa mama Inkarnaqa phiñasqa
wayk’una wasimanta ila k’ispiñuta jurqhumuytawan jaywasqa.
Chaypi tata Fransiskuqa
ila k’ispiñuta llaqwayuqta mikhuq churakusqa. Jinallapi Faustinuqa
jatarimusqa.
-“Sumaq p’unchaw tatay, sumaq
p’unchaw mamay”-
Tatan mamanta
napaykuytawan Faustinuqa, yakuq’uñita mut’iyuqta mikhusqa. Quqawita uña
llikllanpi q’ipiriykukuytawantaq yachay-wasiman Rodeo[4]
aylluman kachaykukusqa.
-“¡Richkaniña!” -ñispa
punku-wasamanta qhaparimusqa.
-“Allin pacha waway
utqhayllata rirquy, sumaqtamin yachachiq ñisqanta ruwanki ¿yachu?” -mamanqa
ñisqa. Tatanqa machasqa ni uyarillasqapischu, mikhullasqapuni.
-“Ya mamay” - ñispa punkuta
kichariytawan lluqsisqa.
Uña yuqallaqa chiqitanta
ñanta kachaykukusqa. Yachaywasiman chayananpaqqa, karutaraq sapa p’unchaw
thatkina kasqa, kanmanchá qanchis sillk’u. Puqru
Pata mayuman chayaptinkamaqa Waltiku Pardo atillchanqa papawki juqharisqa
suyarichkasqaña.
-“¿Faustinu wach’inaykita
apachkankichu?”- ñispa Waltikuqa tapurisqa.
-“Arí kayqa, qhawarillaypis”-
ñispataq rikuchispa kutichisqa.
Iskaynin uña yuqalla ñanta
yachaywasiman chakipi kachaykukusqanku.
-“Qayna ch’isi P’uqru Pata mayupi yaku jark’aykuwarqa”- ñispa Faustinuqa Waltikuman
willarikusqa.
-“Sinchita paraykurqa,
wasiy wasantapis achkha yaku jurayk’urichkarqa”- ñispa Waltikuqa kutichisqa.
Jinata tukuy imamanta parlaspa,
p’isqukunata wach’inawan wañuchiyta munaspa, unayta thatkiytawan
yachay-wasikama chayasqanku.
Iskay Phatma
Juk intichaw p’unchawpi
tukuy ayllukunamanta achkha runa; warmikuna, qharikuna, waynuchukuna, sipaskuna
ima tata Fransiskup wasin punkuman sut’iyayta chayamusqanku. Manaraq k’anka
juktapis qhaparisqaraqchu. Chay p’unchawqa Tata Fransiskuwan mama Inkarnawanqa
papata allachinanku kachkasqa.
Sapa wata paykuna
achkhatapuni papataqa puquchiq kasqanku, ni pipis Kalallusta juch’uy ayllupi
ajinata papata puquchiqchu, paykunallapuni sumaqta puquchiq kaq kasqanku.
Chayraykutaq tukuy runakunaqa papa allayman allaysiq utqhayllata jamuq
kasqanku.
Jinallapi jukta k’anka
qhapariptinkama tata Fransisku sayarisqa. Kuka wayaqanta juqharikuytawankama,
juk pikchuta tukuspa jawaman lluqsisqa. Achkha runakunata rikuytawanqa tapusqa:
-“¿Qamkunachu papa
allayman yanapakuq jamurqankichik?”- umanta patata juqharispa sinchimanta
parlarispa tapurisqa.
-“Arí tata Fransisku,
papayku wasipi pisiyarparin, mana mikhunaykupaq kanñachu. Chayrayku papaman
jamukuyku. ¡Sumaqta llamk’aq, yanapaq ima jamuyku!”- ñispa juk runa kutichisqa.
-“Jina kaptinqa
lluqsisunchik pacha. ¡Kunan p’unchaw papa allayta tukuchinanchik tiyan!” -
juknintaq ñisqa.
-“¡Inkarna! ¿Maytaq chay
qhilla wuru wawakunayki, sayarimunkuñachu? Yanapakuqkunapis kaypiña kanku,
¡jakuchik rinallachikña!”- ñisqa sinchita qhapariykachaspa wasinman phiñasqa
yaykusqa.
Jinallapi chakraman
tukuymin qutupi kachaykukusqanku. Chakra kantupiqa tata Fransisku sumaqta
runakunata rak’isqa, mayqinkunachus juk chirumanta papata allanankuta,
mayqinkunataqchus wak chirumanta allanankuta. Chayta uyariytawanqa, papa
allaqkunaqa jukllata papa allayta qallarisqanku. Sapa papa yuraqa sumaq
puquyniyuq kasqa, sapa saphipi chunka, chunka kimsa, chunka phichqa papayuq
kasqa, jatuchaq puquykunayuqraqtaq kasqa. Tukuy allaqkunaqa muq’irispa kusisqa,
asirispa, parlarispa, qhapariykacharispa ima allallasqankupuni.
Tata Fransiskupis wakin
llamk’aqkunajina papa allaq churakullasqataq. Paypaq allaynintaqa ni pipis
atipaqchu kasqa. Wiskanata 4 jap’iykuytawankamaqa jukllata sinchita
waqtaspa ch’aki yurataqa karuman phawachisqa. Chaymantataq papataqa tawamanta
tawa kanastaman pallasqa. Kanastaman papata junt’achiytawantaq uman pataman
churaykuytawan tukuy rikunankupaqjina ñawinta ch’irmiykurispa papa qutuman
jich’aykusqa. Chayta rikuytawanqa tukuy yanapaqkunaqa t’aqllararikusqanku.
Juknintaq umanta patata juqharispallapuni kasqa. Fransiskuqa tukuymantapis
astawan jatun runa kasqa. Yana runa. Jatuchaq ch’apayuq. Sapa asiriptin ch’apan
ukhumanta yuraq kirun rikurikuq kasqa. Sumaq ñawi-sapa, Fransiskuqa lisu runa
kaq kasqa.
-“¡Ajinata papataqa allana
karaju!”- ñispa papata allaq watiqmanta churakusqa.
Wiskana
= kaywan papata runakuna allanku.
Papa allaqkuna
qhipanmanqa achkha wawakuna papata chaqmaq jamullaqtaq kasqanku. Paykunaqa,
papa allaqkuna ichapis papata mana q’alitutachu pallanku chayta wasinkuman
apakunankupaq chaqmakuq kasqanku. Chaypi Maximilianoqa juk uña yuqallallaraq
Muruq’u Urqu5 ayllumanta tatanwan papa allayman jamukusqa.
-“¡Waway! Qamqa papitata
wasiman apakunanchikpaq chaqmakunki”- Maximilianop tatanqa ñisqa.
-“Manchikuni tatay.
Ichapis Tata Fransiskutaraq tapuriwaq”- Maximilianoqa kutichisqa.
-“Jaqay, jaqaypi wawan
kachkan. Yana liq’iyuq qamjina yuqallitu, payta tapurqamuy wawitay”- ñispa
tatanqa kachasqa.
Jinamanta Maximilianoqa Faustinu
chayman puriytawan ajinata tapusqa:
Muruq’u Urqu = Anzaldo chirupi juk juch’uy ayllu.
-“¿Kay sukapi papata
chaqmarikuymanchu?”
-“Arí, ichapis
atipanakuta iskayninchik chaqmasunman”- ñisqa Faustinuqa tata Fransiskup
sullk’a yuqallanqa.
Jinamanta atipanakupi papata
allaqkuna puchusqanmantajina chaqmasqanku.
Chawpi p’unchawña
kachkaptinqa, mama Inkarna iskay sipas wawakunanwan ima phichqa jurnu wathiyata
ruwanankupaq pirqayta qallarisqanku pacha. Kuraq wawan Libirataqa sumaqta
jurnutaqa sayachisqa. Juliataq jump’i suruyta utqhayta jurnu q’uñinanpaq
inqhasqa. Sumaqtaña jurnukunata k’ajaykuchispaqa, chunka jatuchaq kanasta
papatapuni jurnu ukhuman jich’aykusqanku. Sumaqta jallp’awan p’ampaykuytawan
wasinkuman llaqwata kutamuq kutirisqanku.
Wasinkupiqa achkha
ulupika6 llaqwata kutasqanku, kanmanchá karqa juk chunka juch’uy
chuwa junt’itachá, chay chhika yanapaq runapaqqa. Juk jatun t’uru ch’illamipi7
llamk’anaman apanankupaq wakichisqanku.
Libirataqa juk jatun
p’uyñupi aqhata q’ipiriykukusqa, makinpitaq ch’illamipi llaqwata
juqhariykukusqa. Mama Inkarnaqa, jatun unqusqa pacha manaña llasakunataqa
juqhariyta atispaqa ñisqa:
-“Ususikunay, unquq
kachkani, qamkunalla aparquwaqchik, mana ñuqaqa llasata juqhariyta atiniñachu,
wiksay nanayta qallarichkawan, ichapis paqarichikusaqña”-.
-“Arí mamay qamqa
tutumakunallatapis apawaq”- Juliaqa wak aqha p’uyñuta q’ipiriykukuspa
kutichisqa.
Ulupika = luqutu jina, juch’uy muruq’itukunapi
puqurin. Sumaq jaya, Kalallusta ayllupi llaqwata kay ulupikamanta kutarinku.
Ch’illami
= Jatun chuwa, t’urumanta ruwasqa.
Jinapi kimsantinku
chakraman kachaykukusqanku. Chayaytawankamaqa wathiyata utqhayta p’amparaytawan
phichqa jatuchaq kanastaman jurqhusqanku.
-“¡Apolonio!- Papa
wathiyata pampaman jich’ananchikpaq picharquy”- ñispa mama Inkarnaqa qhari
wawanta qhaparisqa.
Paytaq t’ulamanta8
juk jatun q’umir k’allmata p’akimuytawan chaywan karuta pichasqa. Chaymantaq
achkha papa wathiyata sinrupi jich’asqanku. Jich’aptinkukamaqa mama Inkarna uña
kanastapi papa wathiyata jatuchaq jatuchaqninta akllaraspa juqharisqa. Juk
chuwapi llaqwatawan ni pipis mikhuchkaptinraq tata Fransiskumanraq ñawpaqta
jaywasqa.
Tata Fransisku mikhuyta
qallariptinraq wakin runakunaqa misk’ita wathiyata llaqwayuqta mikhurasqanku.
Patanpitaq tukuymin aqhata upyarisqanku.
T’ula = juk q’umir sach’a, sumaq pichanapaq.
Mikhuykuytawankama papata
tukuchinankukama allallasqankupuni. Inti yaykuytataq tukuy yanapaqkunaman
yanapasqankumanta papata tata Fransisku junt’achichkaptinqa, mama Inkarnap
wiksan sinchita nanayta qallarisqa.
-“¡Paqarikunqaña,
Paqarikunqaña! Sinchitapuni wiksay nanachkawan”- ñispa pampaman
chukuykakapusqa.
-“¡Utqhayta wuruman
wasarichiychik!”- mama Isika juk papa allaysiq warmi ñisqa. Jinapi wasinman
pusakapusqanku. Wasiman chayasqataq puñuna pataman winkhuykusqataq
paqarichikusqataq. Mama Isikaqa pikunachus paqarichikuq warmikunataqa
yanapaqpuni kasqa. Chaypacha pay sumaqta mama Inkarnata yanapasqa.
Chay p’unchaw, juk k’acha
imillita paqarikusqa. Mama Inkarna ch’aska ñawi wawitanman Elena sutita
churaykusqa.
Chay p’unchawmantapachaqa
Elenaqa sumaq munasqa wawita kasqa. Tukuymin munakuq kasqanku. Faustinuqa
sullk’a pananta tukuymantapis astawan sinchita munakuq kasqa. Sapa p’unchaw
uwijakunamanta wilalita ch’awaspa k’acha imillitamanqa upyachiq kasqanku.
Wata puriypi Elena
wiñasqa, Faustinupis jatun waynuchumanña tukuykapusqa, astawanña
kallpachakusqa. Faustinuqa tatankuwan panankuwan, wawqinkuwan imaqa
sinchitañamin llamk’aq kasqa, manaña yachaywasimanpis riqñachu kasqa. Tata
Fransisku mama Inkarna imaqa, sapa wata sumaqta chakrata puquchillaqpuni
kasqanku, chantataq Clizaman ranqhaq apaq kasqanku.
Tata Fransiskuqa
puquykunata ranqhasqanpi qullqirarallapuni kasqa. Sinchi lisu runallapunitaq
Kalallusta ayllupiqa kaq kasqa. Chay ayllumasikunanqa sinchita chiqnikuq
kasqanku, millay Fransiskutaqa, ichapis payqa mama Inkarnata anchatapuni maqaq,
wawankunatapis maqallaqtaq. Chayrayku mama Inkarnaqa, tata Fransisku sapa kuti
Philipip wasinman aqhata upyaq riptinkama, wawankunata pusariykukuytawan, wasin
pata chiruman juk rumimanta ch’ukllitaman ayqikuq kasqa, mana wasinpi qusanwan
ch’ampaypi kawsananpaq. Q’ayantintaq wasinman sut’iyayta kutiykapuq kasqa. Mama
Inkarna juch’uy warmilla kasqa. P’aqu uya warmi. Yana rakhu sap’anayuq. Yuraq
liq’iyuq. Yana juk’utayuq. Q’umir pullirayuqllapuni puriq kasqa.
Kalallusta ayllupiqa tata
Fransiskup wasillanpi juk uritu kaq kasqa. Chay k’acha q’umir uritutaqa wawqin
Chapare9 llaqtamanta apamuytawan chunka suqtayuq waranqapi
ranqhasqa. Chay urituqa sumaqta qhichwa simita parlayta yachakusqa. Runakunata
parlaqta uyariytawankamaqa payqa paykunawan parlariyta munaq pacha kasqa.
Durasnu sach’a patamanta imallatapis parlarimuqpuni kasqa.
Juk Intichaw p’unchaw
tata Fransiskuqa Lindi Q’asapi10 Katalina chulanwan sumaqta
aysaykacharinakuchkasqanku. Mama Inkarnataq sapitan wasipi yakuta aqhananpaq
juk jatun paylapi t’impuchiyta qallarichkasqa. Chayllapi urituqa, ajinata
parlayta qallarisqa:
-“Mama Inkarnita, Lisu Fransiskuqa
chulanwan karichkan, Mama Inkarnita, Fransisku
Chapare = juk jatun ayllu, achkha sach’akuna tiyan,
misk’i puquykuna chay chirupi puqun.
Lindi
Q’asa = chay chirupi tawa ñan tinkuchkan chayrayku ajina sutin.
wak chulanwan karichkan”- ñisqa.
Mama Inkarnaqa urituta
uyariytawanqa sinchita t’ukurikusqa.
-“¿Imaptinpunitaq kay
uritu ajinata ñiwanri?, urituqa sumaq yachayniyuq, mana payqa qhasita
parlanmanchu. Chay qhincha Fransiskuqa chulanwanpunichá karikuchkan”-.
Ajinata t’ukurikuytawanqa,
utqhayta yaku t’impunanpaq ninata inqhallasqapuni.
Yakuqa t’impuyta qallarisqa.
Chaypitaq tata Fransiskuqa tumpa machasqa chayamusqa.
-“¿Maymantataq
jamuchkankiri?, ¿Piwantaq kachkarqankiri?”- ñispa mama Inkarna phiñarikusqa.
-“Wirta Mayupi 11
chakrata watumurqani, mayumanta yakuta chakraman wasarichinapaq larq’ata
allamurqani”- ñispa sinchita parlasqa.
-“Chay qhincha
chulaykiwan aysaykachanarikuchkarqanki ñin”- ñispataq astawan sinchita mama
Inkarnaqa phiñarikusqa.
-“¿Pitaq ñin?”- ñispa Fransiskuqa
phiñarikullasqataq.
-“Uritu niwan”- ñispataq
kutichisqa.
Chayta uyariytawanqa lisu
Fransiskuqa sinchita phiñarikusqa. Juk rumita juqharikuytawan urituta
ch’anqaspa sach’amanta urmaykuchimusqa. Jukta jap’iytawankamataq; -“¡Karaju
llulla q’ipi!, ¡kunanmá yachanki!”- ñispa uritutaqa makinwan sinchita
q’apiykuytawan payla uraman nina chawpiman chuqaykusqa.
Wirta Mayu = kaypi achkha jallp’a tiyan, tukuy
Kalallusta ayllumasikuna sumaqta tukuy imata puquchinku.
-“¡Ama jinaychu!”- ñisqapis mama
Inkarnaqa.
Lisu Fransiskuqa ni
uyarillasqapischu. Ninaman uritutaqa chuqaykuytawan k’aspiwan payla urapi
kawsachkaqta wañunankama kanaykusqa. Nina ukhupiqa urituqa phutiyta qhaparispa
wañupusqa.
Faustinuwan
yawarmasinkunawan ima, q’ayantin p’unchaw sinchitapuni chayta yachaytawanqa
uritumanta waqasqanku. Sinchita tatankupaq phiñarikusqanku. Sapa munarispa tata
Fransiskuqa wawankunata maqaraq kasqa. Imastapis qhapariqpuni kasqa; “¡luqt’u!,
¡upa!, ¡qhilla wuru!” Ñiq kasqa. Wawakunatawan mama Inkarnatawanqa sinchita
ñak’arichiq kasqa. Chayrayku mama Inkarnaqa wawakunawan sapallanku astawan
maymanpis puriq kasqanku. Tatankuqa ni raymikunallamanpis paykunawan ancha
riqchu kasqa. Sapallan maykunamanchus rispa chinkaq kasqa. Ni pi yachaqchu, ni
pitaq tapuqtaqchu.
-“¡Supaywan purin!, ¡Supaywan
parlan!”- Kalallusta ayllupi tiyakuqkuna ñiq kasqanku.
Tata Fransiskuqa manaraq
wañuchkaspa, wañuy tawak’uchutapis sumaq k’achituta ruwachikusqa, puñunan wasin
ukhupi chaypi jallch’aq ñin.
Kimsa Phatma
Jaqay 1944 watapi, wata
purisqanmanjina Faustino juk sumaq waynuchumanña chayasqa. Rakhu yuqalla, yana
chukchayuq, p’aqu ñawi, tumpa qhachqa uya pacha. Kurti pantaluyuq, p’aqu
punchuyuqllapuni puriq kasqa. Akurdulapipis, charangupipis karnawal takiykunataqa
sumaqtaña tukayta yachasqa. Takiytapis tusuytapis yachallasqataq. Sapanpis Anzaldo llaqtaman riqñamin kasqa.
Sapa ch’askachaw p’unchaw
Anzaldopi jatun qhatu ruwakuq kasqa. Chaypi tukuy imaymanata ranqhaq kasqanku.
Faustinuqa sapa ch’askachaw p’unchaw jukta k’anka qhapariptinkama jatariq pacha
kasqa. Utqhayllata sumaqta musuq p’achanta juqhariytawan p’achallikuytawan,
chukchanta ñaqch’arqukuq kasqa.
Juk ch’askachaw
paqarinqa, q’uñi yakuta mut’itawan mama Inkarna tukuy wawankunaman jaywarisqa.
Faustino ñapis mikhuyta tukuchkaptinñaqa Waltiku masinqa yuthujina khuyurimusqa
pacha.
Waltikup khuyusqanta
uyariytawanqa:
-“Mamay, tatay! Anzaldo
qhatuman Waltikuwan richkani”- ñiytawan utqhayllata jawaman lluqsisqa.
Waltikupis juk jatun
rakhu yuqalla kasqa. Yana ñawi. Uyanpi yana lunarniyuq. Chhuqu sinqa pacha.
Kurti pantaluyuq, yana liq’iyuqllapuni puriq kasqa. Faustinuwan Waltikuwanqa
sumaq masikuna unaymanta pacha kasqanku. Khuskallapuni may raymimanpis
kachaykurikuq kasqanku. Chayraykutaq chay p’unchawqa Anzaldoman iskayninku
kachaykukusqanku. Chay ch’askachaw p’unchawqa iskay phanitapuni ch’aqwarispa
purisqanku. Tukuy imaymanamanta iskayninku ch’aqwaq kasqanku; warmikunamanta,
raymikunamanta, llamk’aymanta, tatankunamanta.
Chayllapi Waltiku ajinata
parlasqa:
-“Wadalupita kay karnawal raymipi
suwakapunaypuni tiyan”-
-“Arí. Sumaq warmisina
kanman Wadalupiqa, awaytapis, phuchkaytapis, lawa wayk’uytapis yachan, ñispa
mamay parlachkarqa”- ñispataq Faustinuqa kutichisqa.
-“Ñuqapis juk k’acha
imillata qhawarquchkani karnawalpi suwarqukunaypaqqa”- ñillasqataq Faustinuqa.
-“Pitaq?”- ñispa Waltiku
tapurikusqa.
-“Muruq’u Urqumanta, Fransiska
sutin, Maximilianop panan”- ñisqa.
-“Pitaq chay Maximilianori?”-
T’ukuspa Waltiku tapullasqataq.
-“Luqt’u uma! Manachu
yuyanki! Ñawpaq ch’askachaw p’unchawpi kimsa sipaskunawan juk yuqallawan ima
aqhata “Misk’i Simi” aqha-wasipi upyachkarqanku. Ñuqanchikqa punku wasapi juk
jamp’arapi chukuchkarqanchik. Achkhataña aqhata upyaytawanqa jisp’arikuq riptiy
chaypi, juk jatun yuqalla ñuqaman chimpaykamuspa makinta jaywarispa
napaykuriwarqa”- ñispa Faustinu ñisqa.
-“Ahhh. Juk p’aqu liq’iyuq yuqalla
ih?”- ñispataq Waltikuqa tapurisqa.
-“Paypuni ah! qayna wata
Tata Santiago[6]
raymipi juk k’acha imillitatawan rikurqurqani ah aj ja ja, ñuqaqa Maximilianota
napaykunaypaq payman qayllaykurqani. Chaypitaq pay chay k’acha imillitapaq
misk’i chhullunkata rantiripuchkarqa. Chaymantaqa, Pitaq pay? ñiptiyqa “sullk’a
panay” ñiwarqa Maximilianoqa. Rikurqullawaqchus panantaqa, juk k’acha imillita,
yuraq uyita, ñawikunitanqa q’illu sut’i sut’isitu, k’acha sipas”- Ñisqa
Faustinuqa.
Jinata ch’aqwaspa
Anzaldoman utqhayllata chayarparisqanku. Anzaldoman chayaytawankamataq tukuy
imata qhawarispa puriykacharikusqanku.
Maximilianotawan
Waltikutawan riqsinachisqa, jinamantataq kimsantinku; sipaskunata qhawarispa,
turiyaraspa, muq’iraspa, p’achakunata qhawarispa ima puriykacharillasqankupuni.
    Mikhunatapis         rantirpakuytawan    mikhullasqankutaq,
patanpitaq aqhitata upyaykurisqanku kimsantin llimp’iq waynuchukunaqa.
Chay p’unchawqa tumpata
machaykuytawanñaqa, Maximiliano ajinata ñisqa:
-“Karnawal raymipi
Muruq’u Urqu llaqtayman jamunkichikpuni, chaypi aqhata upyarikusunchik,
takisunchik tususunchik ima”-
-“Jamusqayku, jamusqayku.
Ichapis qampis ñawpaqtaqa Kalallustamanraq jamuwaq, chaypi kumparsapi achkha
tantakuytawan takiq, tusuq lluqsisunman” – ñispataq Faustinuwan Waltikuwan
kutichisqanku.
-“Jina kachun! Ñuqa
guitarrata raqhasaq, Faustinu charanguta raqhanqa, Waltikutaq Akurdulata
aysanqa”- ñispa Maximilianoqa sinchimanta parlasqa.
-“Ñuqa tataymanta
akurdulanta mañakuytawan sumaqta aysasaq, warmikunataq takinqanku”- ñispataq
Waltikuqa yapaykusqa.
-“Arí masikuna,
sumaqtapuni raymipi kay wata tususunchik. Maximiliano, panaykitawan pusarimuwaq
ah”- ñispataq Faustinuqa tumpa p’inqansqa yaparisqa.
-“ajajajay, Sullk’a
panaytachu munakunki? ajajajay payqa uña imillallaraq ah, tataywan mamaywan
mana payta ni mayman sapanta kachankuraqchu, mana sumaqta wayk’uytapis
yachanraqchu”- ñispa Maximilianoqa kutichillasqataq.
Faustinuqa chayta
uyariytawanqa t’ukurillasqa. Jinallapi aqhataqa upyallasqankupuni, astawan
machaykuytawanñaqa aqha wasipi takiq, tusuq churakusqanku. Chaymantaqa sapa
jukpis wasinkunaman ripullasqankuña. Maximilianoqa Muruq’u Urquman
kachaykakapusqa, Faustinuwan Waltikuwantaq Kalallustaman kachaykukusqanku.
Laqha, laqhataña wasinkuman chayapusqanku.
Karnawal raymiman iskay
qanchischaw kachkaptin, mama Inkarnawan tata Fransiskuwanqa aqhayta
qallarisqanku pacha. Sut’iyaymanta mama Inkarnaqa Anzaldokama sarata jak’uchiq
risqa. Chay sukhayay pachataq achkha jak’utaqa kimsa wurupipuni chaqnaykuytawan
wasinman kutipusqa.
Chay p’unchawmanta pacha;
mama Inkarna, wawankuna ima tuta p’unchaw jak’utaqa muk’uyta qallarisqanku.
Muk’u aqhata ruwanankupaqqa, jak’uta siminku ukhupi thuqayninkuwan
juq’uchananku kasqa. Juq’uyaptinñataq lliklla pataman tantananku kasqa.
Faustinuqa utqhayta jak’utaqa muk’usqa, tukuytapis muk’uspaqa atipaykusqa.
Q’alitunkumantaqa kimsa
p’unchawpi muk’uyta tukusqanku. Chaymanta kimsa p’unchawpitaq chay muk’usqa
jak’uta ch’akichisqanku.
Aqhayta qallarinapaqqa,
mama Inkarna yakuta t’impuchisqa. Yaku t’impusqamantaq chay muk’usqanku jak’uta
jich’aykusqa. Juk tutatataq puqunanpaq saqirpasqa. Q’ayantin p’unchawqa pata
patanta wak paylaman wisirpasqa, chaytataq k’allkun chinkanankama t’impuchillasqataq.
Kaypata upi sutikun.
Chay ch’isiqa, misk’i q’itata
paylapi sankhunankama chayachisqa.
Q’ayantin p’unchawtaq,
upita t’impuchisqanta wak wirkhiman pata patanta jurqhullasqataq, chay uranpi
qunchu qhipakusqanmantataq achkha ñiqita jurqhusqanku.
Chaymantataq upimanqa,
mama Inkarnawan Libiritawan, Juliawan imaqa utqhayllata misk’i q’itataqa
makinkuwan q’allpiykusqanku. Chayta tukuchiytawanqa, phichqa p’unchawta
aqhataqa puquchisqanku.
Karnawal raymiman juk
p’unchaw kachkaptin, mama Inkarna p’uyñuta taparaytawan, aqhata uña tutumapi
juk chhikata jurqhuytawan, tata Fransiskuman llamirichisqa.
-“Q’ultin, q’ultin,
q’ultin! Sumaq aqha kasqa karaju!”- ñispa tata Fransiskuqa tutumata
ch’usaqyachisqa.
Mama Inkarna asirispa
paypis llamirillasqataq. Aqhaqa qhusqu, qhusqulla sumaq misk’i kasqa.
Q’ayantin p’unchawqa
karnawal raymi chayamusqa pacha. Tukuy runakuna sut’iyaymanta pacha kaymanta
jaqayman utqhayllata puriykachasqanku. Mama Inkarnap wasinpiqa mut’ita jatun
mankapi chayachisqanku, musuq papa wayk’uta, llaqwata kutasqanku, jumint’ata ruwasqanku,
q’allutawan achkha masarayuqta ruwarisqanku.
Chawpi p’unchawtaña
achkha runa tata Fransiskup wasinpiqa tantakusqanku: Tata Fransiskup
yawarmasikunan, mama Inkarnap yawarmasikunanpis jamullasqankutaq. Wakin
ayllumasikunapis Kalallustamanta
karnawal raymirayku chimparimusqanku. Achkha runa chawpi p’unchawpi jumint’ita,
mut’ita, papa wayk’uta jaya llaqwayuqta, q’alluyuqta ima misk’ita
mikhurasqanku. Mikhusqankumanjinataq runakunaqa aqhata mama Inkarnamanta
mikhunap patanpi upyaykunankupaq rantirarisqanku.
Mikhuykuytawankama
Faustinu, Waltiku, wak waynuchukuna, sipaskuna imaqa wasimanta kumparsapi
takirispataq tusurispataq lluqsisqanku pacha. Sapa jukpis sumaq t’ikanchasqa,
kunkankuman sirpintinawan k’achituta muyuykuchikusqanku, uña phukuchukunatapis
chay sirpintinaman astawan k’achitu kanankupaq wataykullasqankutaq. Warmikunaqa
sapa jukpis uña wayaqayuq, chay uña wayaqankupiqa aphayllata13
junt’ita apasqanku.
Aphaylla = Karnawal Raymipi kay misk’i rikhurimun, uña
muyitus yuraq uchayqa llamkha.
Ñan junt’ata tususpa, takispa Alfa Mayu14 chiruman
kachaykurikusqanku.
Sapa wasiman chayaspa
phinkiykacharirispa ima yaykuykuriq kasqanku. Qharikunaqa guitarrata,
charanguta, bombota, akurdulata sumaqta waqarichisqanku. Warmikunaqa ñañu
kunkitankuwan sumaqtapuni t’aqllararikuspa, qharikunawan khuska ajinata
takirisqanku:
(1)
     “Maytaq kay wasiyuq? jamunki ñiwarqa!
Saramanta
aqha upyasun ñiwarqa”
“Takun takun takun         Iskupitap
takun.
Pichus
qhipay jamuq
Sikiypi
tatakun”
Alfa Mayu = juk juch’uy ayllu, Toro Toro chiruman
rinapi.
(3)
     “Pampa ch’iki ch’iki
Urqu
ch’iki ch’iki
Qampaqchu
kawsani
Upa
ch’ichi siki”
“Sombreroy patapi           Sombreritullataq
Wata
kunanjina
Solteritullataq”
“Q’umir botellapi   Ch’uspita
uywani
Qampaqchu
wiñani
Luqt’u
mat’i ñawi”
Tukuy imaymanamanta
takispa, turiyanakuspa ima sumaq kusisqa chay wata Kalallusta karnawal raymipiqa tususqanku.
Chhaqpuyaytañaqa pata
qhawariptinkuqa, yana phuyu tantarikuyta qallaririchkasqanku. Jukllata
“lliphiq, lliphiq!” ñiytawan paraqa “qhururun qhururun!” uyaririkusqa.
Faustinuwan masikunanwanqa Alfa Mayullamantaraq alliymanta sumaq
machasqa thatkirimuchkasqanku.
Mayuqa juk k’acha ayllu, juk jatun urqu sikipi. Achkha yukaliktu
sach’a tiyan. Mana ancha achkha runachu chaypiqa tiyakunku, juk chunka
wasijinalla tiyan. Chaymanta Kalallustaman
chayanapaqqa karuraq, unaytaraq thatkimuna, P’uqru
Pata mayutapis chimpamunaraq kasqa.
Para
sut’uykachariptinkama Faustinukunaqa sinchita mancharikusqanku, chantapis P’uqru Pata mayumanta llakirikusqanku.
Sapa paraptin kay mayumanqa achkha yaku unaymanta pacha yapakamun.
-“Utqhayta ripunachik,
amaña takinachikchu P’uqru Pata
mayupi yaku jark’aykuwasunchik”- ñispa Waltikuqa sinchi sinchimanta parlasqa.
-“Arí utqhayllata kutipunachik Kalallustanchikman”- ñispataq Faustinu
yapasqa.
Chayta uyariytawankama
utqhayllata tukuy thatkimuchkaptinku para sinchimanta jich’akuyta qallarisqa
pacha. “Chhallallaq! Chhallallaq! Ch’araq! Ch’araq!” ñisqa paraqa quchisqa.
Wakinqa anchata machaykusqanku, ñanta jamuchkaspataq urman jatariyta asikunapaqjina
jamullasqankupuni. Wakinqa tukuy imaymanakunata ch’aqwaspajina parapi
jamullasqankutaq.
Waltikuwan Wadalupiwan
parlaspa alliymanta jamuchkasqanku, jinallapi karu qhipapi wakinkunamantaqa
qhiparparikusqanku. Waltikuqa Wadalupita uqllaykusqa. Wadalupiqa manchi
manchilla paywan khuska thatkimuchkallasqapuni. Jinallapi Waltiku Wadalupimanta
mantanta qhichuspa llikllaykukusqa.
-“Mantayta qupuway”- ñispa
Wadalupiqa qhichukapuyta munasqa.
Para parapi Waltikuqa
manapuni mantanta qupuyta munasqachu. Astawan uqllaykusqa manataq
kacharisqañachu. Ajinamanta chay karnawal raymi ch’isi Waltikuqa Wadalupita
wasinman suwakapusqa.
Faustinuwan wakinkunawan
imataq sinchi machasqa Waltikumantawan Wadalupimantawanqa mana
yuyarikullasqankupischu. Parapi ñak’ayta P’uqru
Pata yakuta muqunkupi chimpamusqanku. Yakuta chimpamuytawanqa tukuypis
wasinkunaman ripurasqanku. Maximilianoqa Faustinup wasillanpiña puñuq
qhipakusqa, ichapis Kalallustamanta
wasinmanqa sinchi karuraq kasqa.
Q’ayantin p’unchaw,
Faustinuwan Maximilianowanqa uma nanaywan sayarimusqanku. Mama Inkarna
yaku-q’uñita iskay jatun tutumapi jaywasqa, juk t’uru ch’illamipi yuraq sara
mut’ita juk masaratawan jaywallasqataq. Chayta mikhuchkaspaqa ajinata
parlarikusqanku:
-“Sumaqta qayna karnawalpi
quchinchik ih?”- ñisqa Faustinu.
-“Walliq ah”- Maximilianoqa ñisqa.
-“Chayjinatapuni
machaykusqaniri! Mana anchata yuyanichu imaynatachus kayman chayamusqaytaqa.
Ajajaja! Waltiku maypi qhipakapurqari?”- ñispataq Faustinu tapurillasqataq.
-“Chay karu qhipanchikta
Wadalupiwan jamuchkarqankuqa”- Maximilianoqa ñisqa.
-“Chaymantarí?”- ñispa Faustinu
mancharikusqa.
-“Mana rikurqaniñachu, mana
yuyaniñachu ah”- asirispa Maximiliano ñillasqataq.
-“Chay karaju Waltiku
Wadalupitachá ch’isi suwakapurqa, unaymantañapuni suwakapusaq ñichkarqa”- ñispa
Faustinuqa makinta uyanman churakuspa tumpata t’ukurisqa.
-“Kunan p’unchaw Muruq’u Urquman karnawalman, rillasuntaq
ih? Mamay kulli aqhata aqhachkarqa, chayta upyarimusunchik”- ñispa
Maximilianoqa Faustinuta tapurisqa.
-“Risunpuni ah! Panaykita
anchatapuni ñuqa munakuni, payraykuqa may supay jutk’umanpis chayayman”- ñispa
Faustinu ñillasqataq.
-“Ajajajay! Chayllatapuni
qamqa, uña imillallaraq”- ñispa Maximiliano sinchimanta asirparikusqa.
Jinamanta chawpi p’unchaw
chayamuyta Muruq’u Urquman chakipi
iskayninku kachaykukusqanku. Kay chiruqa Kalallustamanta
sinchi karuraq. Muruq’u Urqu sutiyuq
imaptinchus chay aylluqa uchu muruq’ujina urqupi kachkasqan rayku.
Faustinuwan
Maximilianowan Muruq’u Urqu aylluman
chayaytawanqa, mamanpa wasinman chiqitunta yaykupusqanku. Chaypiqa Faustinu
Fransiskitata rikuytawankama ni juk chininitapis mana payta qhawaspaqa
chukukusqachu. Tukuy ima ruwasqanta, purisqanta mana ch’ipiq ñispa
qhawallasqapuni.
Yuraq blusitayuq, q’umir
pulliritayuq, yana juk’utayuq, juk yuraq liq’iyuq ima p’achallisqa. Chay
p’unchawqa mamanta aqha ranqhayta yanapachkasqa.
Jinallapi Faustinu ajinata masinta
ñisqa:
-“Panaykita riqsirichiway ah!”-
-“Amallaraq ah! astawan
sukhayayllata ah, suyarikuy ah kumpay” ñispa Maximiliano kutichisqa.
Chay p’unchawqa Faustinuwan
Maximilianowan aqhata upyaq churakusqanku, chantataq raywilata ch’anqarisqanku.
Chay p’unchaw Muruq’u Urqupi karnawal raymi
kasqanrayku, waynuchukuna kumparsapi Maximilianop wasinmanqa takiq ñataq, ñataq
yaykumusqanku. Sapa karnawal qutu yaykumuspaqa sumaqta takiqtaq tusuqtaq kasqa.
Takiptinkuqa wasiyuq aqhata jaywananpuni kaq kasqa, karnawalkunataq wasiyuqmanqa
misk’ita aphayllariq15 kasqanku.
Faustinuwan
Maximilianowan kimsa masikunankuwan imaqa sumaqtapuni aqhataqa upyasqanku,
tumpa machasqa kachkaspañataq takirispa tusuq churakusqanku. Faustinuqa
Fransiskawan tusuyta munaspa makinmanta jap’iytawan aysamuyta munasqa, manataq
Fransiskaqa munasqachu, wayk’una wasi ukhuman sumaq mancharisqa
ayqiykarikapusqa. Wayk’una wasi ukhumantaqa manapuni ch’isiyanankamapis
lluqsimusqachu. Chayllapi Maximilianoqa kuraq turanqa riytawan Fransiskata
Faustinu chayman pusarqamusqa.
Aphayllariy = aphayllata quriy.
-“Fransiskita! kay
Faustinu masiyta riqsichisqayki, payqa Kalallustamanta”-
turanqa ñisqa.
-“Imaynalla Fransiskita!
Kay juk tutuma aqhitata upyariy ah”- ñispa Faustinuqa qhawarispa juk tutumapi
aqhata jich’aytawan jaywasqa.
Fransiskaqa
ch’insitumanta sumaq mancharisqa mana ni imata ñispa aqhataqa jap’ikuytawan
upyaykusqa. Tukuytawanqa, utqhayta chay juch’uy t’uru p’uyñumanta aqhata
jich’ariytawan Faustinumanñataq jaywarisqa.
-“Fransiska, muqutilla16
t’ikita, qampaq upyaykurisaq”- ñispa Faustinuqa pampaman ch’allaykurispa
q’ultin, q’ultin! ñispa upyaykusqa.
Chayta rikuspaqa
Fransiskita asirikullasqa. Faustinu ni jayk’aq asiriqta rikusqachu, chayrayku
chayta rikuytawan Faustinup sunqunqa, chay k’acha sipastaqa, astawan
munachisqa. Fransiska misk’i asiyninwan Faustinup sunqunta t’ikarichispa
paymanta waqaririchisqa. Manañapuni paymanta t’aqanakuyta munasqañachu, ña
astawan tutaña
Muqutilla = juk k’acha t’ika, karnawal raymi killapi
t’ikarin.
kachkaptin, Fransiska jawaman
lluqsiptinpis qhipanta kachaykukusqa.
-“Ama saqirpariwaychu
Fransiska, ñuqa munakuyki”- ñispa Faustinu tumpa machasqa makinmanta
jap’iykusqa.
-“Mana ripuchkanichu,
uwijakunallata qhawariq richkani, ichapis kurralmanta lluqsirparinku”- ñispa
imillaqa kutichisqa.
-“Jaku ñuqawan ripuna”-
k’acha imillap chumpillinmanta uqllaykuspa, Faustinuqa ñisqa.
-“Ama jinawaychu
kachariway! mamayman willakusaq, kachariway Faustinu”- ñispataq juknintaq
ch’urkirakusqa. Yuqallaqa manapunitaq kacharisqachu, antis astawan sinchita
jap’iykusqa. Jinallapi unayta parlasqanku.
-“Jaku ñuwaqan ripuna,
ñuqa qamta munakuyki, qamwan sawachakuyta munani”- Faustinuqa ñisqa.
Mana ni imata Fransiska
ñisqachu, ch’insitullamanta waynuchup parlasqanta uyarikusqa. Umanpiqa ajinata
t’ukurikusqa:
-“Kay qhariqa, tata
Fransiskup wawanmin, allintachá paywanqa kawsakuyman, achkha qullqiyuqchá.
Chantapis, pay anchatapuni munakuwan.”- ñispa t’ukurikusqa.
Jinallapi chawpi
tutataña, tukuy machasqa kachkaptinku, killapis k’ancharimuchkaptinñaqa, ñan
patataña iskayninku makinkunamanta jap’inaykukuytawan Kalallustaman kachaykurikapuchkasqanku.
Ñanta purichkaspaqa Faustinuqa
ajinata t’ukurisqa:
-“Imaynallatataq tataypa wasinman
munasqitaywan yaykusaqri?”- ñispa t’ukurikusqa.
-“Kuraq turay warminta
wasiman, kimsa wataña pusamurqa chaypi, tatayqa iskayninkuta wikch’urqa.
Chayraykutaq kuraq turay Chapare llaqtaman ripuytawan juktawan mana
kutirimunchu. Jinatachu ruwawanqa? Amachu wasiyman chayapusaq?”-
t’ukullasqapuni.
Jinallapi Kalallustaman chayaytawankamaqa ichhu
wasiman pusaykunakusqanku, unayta chukuykuytawan parlasqanku. Faustinuqa
kusikuywantaq tumpa machasqataq Fransiskata uqllaykusqa. Pulliranta
q’ulluriytawankama ichhu patapi sunt’ichisqa pacha.
-“Amaraq Faustinu! amaraq!”- ñispa
qhaparichisqa.
Jukninqa manapuni
kacharisqachu, ajinamanta unayta chay ch’isi iskayninku ichhu patapi
sunt’ichinakusqanku. Chantataq q’ayantinkama ichhu ukhupi puñurparisqanku.
Q’ayantin paqarinqa, mama Inkarna
ichhuta wakaman qarananpaq jurqhuq jamusqa.
-“Faustinu! Imatataq
kaypi ruwachkanki? Maymantataq kay imillata pusamurqanki?”- ñispa mamanqa
mancharisqa qhaparisqa.
-“Mamay, pay Fransiska! Muruq’u Urqumanta Maximilianop sullk’a
panan. Ñuqa payta anchata munakuni. Ñuqa paywanpuni sawachakuyta munani.
Fransiskata mañaqaq rinanchikpaq tataywan parlana mamay. Yanapariway mamay.
Sapay tataywan parlasaq chayqa tatay sipirpariwanqa.”- ñispa Faustinuqa khuyayta
mañakusqa.
-“Yaykunachik tatayki chayman”-
ñispataq mama Inkarna kutichisqa.
Tata Fransiskuqa
tutamanta, achkha aycha kankata rupha ruphallata mut’iyuqta misk’ita
mikhurichkasqa. Chayllapitaq mama Inkarna, Faustinu, Fransiska ima yaykusqanku.
-“Sumaq p’unchaw tatay.
Qam sumaq yachayniyuq, sumaq runa q’alitun kay Kalallusta ayllupi tiyakuqkunamanta kanki. Kunan ñuqa qamta
mañarikuyki; kay Fransiskawan sawachakunaypaq yanaparinawaykita munani”- ñispa
Faustinu qunqurikuspa qharijina tatanman parlarisqa.
-“Karaju! ima
yachasqaykiwan qam kay warmita uywankiri?”- ñispa tata Fransisku mikhunanta
pampata qhallirparisqa, juk rakhu k’ulluta juqharikuytawantaq sumaqninta
wawantaqa maqaykusqa.
-“Amaña tatay, amaña tatay!”-
ñispa Faustinu qhaparikusqa.
Chayllapi panakunan
jamuytawan jark’akusqanku. Jinapitaq lisu Fransiskuqa manaña wawanta
maqasqañachu.
chirupiqa qhari warmita
suwan chayqa, qharip tatanwan mamanwan iskayninkupuni mañaqaq rinanku kasqa.
Mana mamalla nitaq tatalla mañaqaymanqa rinmanchu kasqa. Chayraykutaq
Faustinuqa sinchita tatanta qunqurchakimanta mañaqapi yanaparinanpaq mañakusqa.
Chayjinamanta chay
p’unchawqa parlaq churakusqanku, Fransiskata mañaqaq rinankupaq.
-“Sumaqta wayk’unachik,
chantapis achkha aqhata apananchik tiyan”- ñispa tata Fransiskuqa phiña
phiñalla parlarisqa.
Ajinatataq ruwasqanku.
Q’ayantin paqarin sut’iyaymanta phichqa wallpata ñak’aytawan samata
wayk’usqanku. Aqhatapis tawa p’uyñupi wakichiytawan wuruman chaqnaykusqanku.
Chantataq Muruq’u Urquman; tata
Fransisku, mama Inkarna, Faustinu, Fransiska ima kachaykukusqanku. Tata
Fransiskuqa jatun kawallunman khapataykuytawan, k’uyunanta pitarispa tukuyta
karu qhipapi saqirparispa, ñawpaqta kachaykukusqa.
man chayaytawanqa,
punkuta takaykurisqanku. Fransiskap maman lluqsimusqa. Juk juch’uy warmi. Tumpa
mirkha uya, q’umir ñawi, yuraq p’aqu uya.
-“Sumaq p’unchaw”- ñispa
napaykurisqa.
-“Sumaq p’unchaw, ñuqayku
qamkunawan parlarikuq jamuchkayku”- ñispa mama Inkarna kutichisqa.
-“Yaykurimullaychik”-
ñispataq mama Asteria, Fransiskap mamanqa wasin ukhuman, chaypi sumaqta
parlarikunankupaq, yaykuchisqa.
Yaykuytawanqa, wurumanta
aqhata jurayk’achisqanku, mikhunatapis pampaman muyullata churasqanku,
ajinamantataq parlayta qallarisqanku:
-“Kay qhari waway
karnawal raymipi juchacharpakusqa, wawaykichikta wasiyman pusamusqa”- ñispa
tata Fransisku qallarisqa.
-“Kunanri kumpadri
wawakunanchik ña juchachakunkuña, paykuna munanakunku, sawachakuchunku ah”-
ñispataq llakisqa Fransiskap tatanqa, tata Leoncioqa, ñisqa. Leoncioqa juk muqu
wasa runa. Tullu runa. P’aqu punchuyuq. Kuka wayaqayuq kunkanpi warkhusqa kasqa.
-“Wawayqa mana
t’aqsaytapis ni wayk’uytapis sumaqta yachanraqchu, ch’usaq llawitallataraq 17
wayk’ukuyta yachan. Imaynatataq pay qharinman imatapis jaywanqari?”- ñispa mama
Asteria t’ukuspa ñisqa.
-“Ña juchachakunkuña!
Sawanchakunanku tiyan!”- ñispa tata Fransiskuqa sinchimanta parlaspa tukuyta
ch’inyarpachispa.
-“Jina kaptinqa, mayk’aqpaqtaq
sawachaku kanman, tatay?”- Tata Leoncioqa tapusqa.
-“Kunan kachkanchik
chunka iskayniyuq p’unchaw jatun puquy killapi, qhipan killaqa pacha puquy
killa, chay iskay p’unchawpi kachun”- ñispa lisu Fransisku kutichisqa.
Ch’usaq lawa = lawa yakuyuq kachiyuq jak’uyuq imalla.
-“Jina kachun”- ñispa tukuy
ñisqanku.
Chaymantaqa mama Inkarna
mikhunata apasqanta tukuyman jaywararisqa. Tukuymin mikhunata mikhusqanku,
patanpitaq achkha aqhata upyasqanku. Machaytawanñaqa sut’iyanankama tusuq
churakusqanku.
Tawa Phatma
Iskay p’unchaw, pacha
puquy killa kachkaptin, Faustinu sut’iyaymanta jatariytawan Kalallustamanta Anzaldoman tatanwan, mamanwan, yawarmasikunanwan ima kachaykukusqa.
Fransiskapis yuraqmanta sumaq p’achallisqa utqhayllata mamanwan tatanwan ima Muruq’u Urqumanta pacha chakipi jamusqa.
Iñiy wasipiqa tata kuraqa ñisqa:
-“Faustinu, qam kay
warmiwan wañunaykikama kawsanaykipaq sawachakuyta munankichu?”-
-“Arí tatay”- ñispa
kutichisqa. Umanpitaq ajinata t’ukurisqa. “Ñuqa paywan wañupunaykamapuni
kawsakusaq, mana payta wak warmiwan wasanchasaqchu. Payllatapuni munakusaq.”
-“Qamri Fransiska? Kay
qharita sumaqta munakunaykipaq, paywan kawsanaykipaq, wayk’upunaykipaq
munankichu?”- ñispa tata kura tapurisqa.
-“Arí tatay”- ñispa kutichisqa.
-“Jina kaptinqa jatun
tatanchikpa sutinpi qamkuna saqachasqa kankichik. Kunanmanta pacha
wañupunaykichikkama, mana phiñanakuspa, mana maqanakuspa, mana t’aqanakuspa.”-
ñispa tata kuraqa misata tukuchisqa.
Iñiy wasimanta tukuy
lluqsimusqanku. T’ika laqhikunawan sawanchakuqkunataqa umankuman churarasqanku,
chantataq kusikuywan mak’allirasqanku ima.
Fransiskap tatankunaqa Muruq’u Urqu wasinkupi juk jatun raymita
wakichisqanku. Faustinup yawarmasikunanqa mana ni imatapis wakichisqankuchu.
–“Iñiy wasillamanta lluqsirpamuchunku ah”- ñisqa lisu Fransiskuqa.
-“Muruq’u Urquman rinachik, chaypi wak’urqayku, chantapis aqhatawan
wakichirqayku”- ñispa tata Leoncio tukuyman parlasqa.
Faustinup masikunanqa,
-“kunititan kutimusqayku”- ñispa, tumpata chay qutumantaqa karuchakapusqanku.
Jinallapitaq Kalallustaman
ririkapuchkasqanku. Fransiskap masinkunaqa iñiy wasi punkupi t’uku t’ukulla
suyakuchkallasqankupuni. Manapuni rikhurimuptinkutaq Faustinu masinkunata
waqyamuq risqa, manataq pipis jamuyta munasqachu. Sinchitapuni waqaspa
kutimusqa iñiy wasi punkumanqa. Jina llakisqa sapan Muruq’u Urquman wakin warminpa yawarmasikunanwan kachaykukusqa.
Qhipataña Waltikuwan Wadalupiwan Muruq’u
Urqu chiruman Faustinup qhipanta kachaykukullasqankutaq.
Raymipiqa achkha runa
mikhurasqankutaq tusurasqankutaq. Sawachakuqkunamantaq qullqita t’ipaq
qayllaspa warmillaman astawan achkhata t’ipasqanku, qharimanqa kanmanchá karqa
juk phichqa qullqichá, Fransiskaptari qullqi t’ipasqa wasanta muyuykurichkasqa.
Chayta rikuytawan runaqa ajinata thuturasqa –“kay iskayqa wiñaypaq allquwan
misiwanjina kawsanqanku”-.
Faustinuwan Fransiskawan
sawachakusqankumanta chunka kimsayuq wata purisqanmanjina, kimsa wawayuqña
kasqanku; ñawpaqqa Guillermo, qhipan Luwisa, sullk’a wawataq Albino kasqa.
Chay watakunapiqa
Faustinuwan Fransiskawan llakiyta kawsakusqanku. Paykuna tukuy wata
puriymanjina chakrallapi llamk’akuq kasqanku; riwuta, papata, sarata, jawasta,
kinuwata ima puquchispa. Mama Fransiskaqa sapa p’unchaw uywakunata lumaman
michiq qhatiq kasqa. Wawakunataq kimsantinku Alzaldoman yachaywasiman killachaw
p’unchawmanta ch’askachaw p’unchawkama riq kasqanku.
Chay watakunaqa tata
Faustinuwan mama Fransiskawanqa manapuni allintachu kawsakuq kasqanku,
phiñanakuspallapuni kaq kasqanku. Faustinuqa sapa kuti aqhata upyaykuytawankama
warminta maqallaqpuni kasqa, sapa kuti q’uyu ñawillata purichiq kasqa. Wakin
kutiqa mama Fransiskañataq Muruq’u Urquman
riytawan machaykamuq kasqa, jinamantataq qusanwan ch’ampaypi rikhuriq kasqa
ñin.
Tata Faustinu tatanjina
sumaq yachayniyuq runa kaq kasqa. Tatan wañupusqanmanta pacha, payqa
k’ullukunamanta wisllakunatapis sumaqta ruwayta atiq, chantataq Cliza qhatuman puquchisqankutawan khuska
ranqhaq apaq kasqa.
Chay watakunaqa tukuy Anzaldo chirupi tiyakuqkunaqa, imatapis
puquchisqankutaqa Clizaman wurupi
chaqnaykuytawankama ranqhaq apaq kasqanku.
Ch’ampa
awqanakuy (1960)
Kay 1960 watamanta
astawan ñawpaqtaqa MNR partido ñisqamanta kaqkunaqa, jaqay Hernan Siles Suazo,
Carlos Montenegro, Walter Guevara Arce, Juan Lechin, chantapis tata Victor Paz
Estenssoro ima sumaqta paykuna MNRpaq llamk’arikuq kasqanku ñin. Jaqay 1952 Revolución ñisqapipis khuska
atiparisqanku ñin.
Jinallapi, paykunapura
llamk’ayninkupi tukuy imamanta qhawanakuspa tukuy ima ch’ampaykuna kaptin pacha
tata Walter Guevara Arcewan tata Victor Paz Estenssorowan t’aqanarparikusqanku,
wasanchanarpakusqanku, chaymanta-pachataq sinchitapuni chiqninakuq kasqanku
ñin. Jinapi juk jatun ch’ampay qallarikusqa. Tata Victor Paz Estenssorota
yanapaqkunaqa; kay tata Pedro Carita, tata Fermin Torrico, tata Rosendo Causiri
jaqay San Pedro de Buena Vista, Norte Potosípi sumaqta ch’ampaypaq wakichikuq risqanku. Ñawpaqta Ukureña18 ayllupi juk
ch’ampay karqa, kikinta wakirichikuchkasqanku. Jaqay Norte Potosípiqa MNRpaq
llamk’aqkuna ayllumasikuna kaq kasqanku ñin, chayraykutaq tata Victorta
yanapaqkuna jaqay chiruman risqanku. Paykunaqa Ukureñapi kaqkunata ch’allpayta munarichkasqanku.
Ukureña = juk ayllu Valle Alto ñisqapi.
Tata Walter Guevara
Arceta yanapaqkunari jaqay Ukureña
chirupi sumaqta wakirichikullasqankutaq, paykuna karqanku tata Jorge Solís,
tata José Rojas, tata Juvenal Castro, tata Miguel Veizaga. Paykuna sumaqta
munachikuq kasqanku jaqay Valle Alto[8]
chirupi; Ukureñapi, Clizapi, Chiliqchipi, Tocopi, Anzaldo chirupi ima.
Jinamanta jaqay 1960 wata
kachkaptin Tata Victor Paz Estenssorota yanapaqkunaqa Ukureña chiruman kachaykukuyta munaspa, ñawpaqtaqa Yambata ayllutaraq ch’inyachiyta
munasqanku. Yambataqa juk jatun ayllu
Norte Potosímantawan Quchapampamantawan chawpinpi kachkan. Chayraykutaq
iskay kutita Yambataman rispa tukuy
imata ruwarasqanku, runakunata maqarasqanku, uywakunata wañuchirasqanku,
ayllumasikunap wasinkuman yaykuytawan tukuy imankuta jurqhurqakapusqanku.
Wasikunaqa ch’in ni imayuq qhipakusqa. Kay Yambata
ayllupiqa kimsa killata maqanaku, ch’allpanaku kasqa. Kay tata Fermin Torrico,
Pedro Carita, Rosendo Causiri ima Victor Paz Estenssorota yanapaqkunaqa
sinchita Yambata ayllupi runakunata
ñak’arichisqanku. “Comunista ñisqakunap chawpinku kankichik” ñispa turiyaraq
kasqanku ñin. Yambatamanta jatun
umalliqkunata wañuchinankupaq jap’iyta munasqanku -“Comunistas ñisqakunata
chinkachinanchik tiyan”- ñispallapuni parlarakuq kasqanku.
Tata Hernan Peraltaqa Yambatapi paqarikurqa ñin. Chay pachaqa
pay Llallaguapi[10]
qhuyapi llamk’achkasqa. Yambata
ayllunta jinata ñak’arichichkasqankuta yachaspataq qhuyamanta iskay camionadas
ñisqa qharikuna yanapaq jamusqanku. Chantapis Yambatapiqa kimsa chunka Beneméritos ñisqakuna Chaco awqanakuymanta karqankuraq ñin, jinapitaq chay ch’ampaypiqa
yawarninkuta pampaman qhallispa sinchita maqanakusqanku. Kimsa killa junt’ata
chay maqanaku kasqa Yambata
ayllupiqa. Chaypiqa, achkha runa wañupusqanku, runa wañuptinqa jinapi kurkun
wikch’urayakuq ñin. Runap chakinta uchayqa runap makinta allqukuna achuspa
wasikunakama chayachimuq ñin. Kay ch’ampayqa sinchi llakiy kasqa.
[10]
Yambata
“Viñanta chimpasunchik, Anzaldo
chirupi tukuyta wañurachisunchik chantataq Ukureñapi tukuyta ch’allpasunchik, jinamantataq tukuy Bolivia
suyupi ñuqanchik sumaq yuyaychasqa kasunchik” Viñaqa juk ayllu Quchapampatawan Toro Torotawan t’aqan,
chaypi juk jatun mayu tiyan Caine
mayu sutin.
ayllupi juk paqarin
sut’iyaymanta pututu21 waqasqa. Chayta uyariytawanqa tukuy
ayllumasikuna qutupi tantakuq risqanku. Faustinuwan Waltikuwan utqhayllata
yachaywasi punkuman chayasqanku.
Tukuy ayllumasikuna
tantakuptinkukama, juk jatun tantakuy qallarikusqa. Ñawpaqta Kalallustamanta jatun umalliq, Valerio
Soto ajinata parlasqa.
-“Munasqa ayllumasikuna,
sumaqta uyariwaychik. Tukuy ayllukunapi tiyakuqkuna juk jatun llakiypi
rikukunchik. Mana ni imata ruwasun chayqa astawan llakiypi rikhurisunchik.
Kunan paqarin tata Juvenal Castro Anzaldomanta
jatun umalliq ñuqanchikwan parlananpaq jamun. Kunan pay imatachus ruwananchikta
Pututu = wakap waqranmanta ruwasqa, phukuptinchik
sinchita waqarin.
riqsirichiwasun”- ñispa Valerioqa
parlasqa.
Ajinata jatun umalliq Juvenal
qallarisqa:
-“Kalallustamanta ayllu masikuna, juk jatun napaykuy qamkunapaq
kachun. Valerio Soto ñisqanman jina ñuqa Anzaldomanta
jatun umalliq kani, chantapis tata Walter Guevarapaq ñuqa tukuy sunquwan
llamk’ani”- sinchi sinchimanta parlasqa.
-“Kunanqa juk llakiyta
qamkunaman riqsichiq jamurqani. ¡Ayllumasikuna! jaqay Yambata ayllupi runamasinchikta tata Victor Paz Estenssorota
yanapaqkuna sinchita ñak’arichirqanku, wañurachirqanku, tukuy imankuta
qhichurqanku ima. Kunanqa kay Anzaldo
chirumanñataq jamunankupaq wakirichikuchkanku, ñuqanchiktapis kikinta
wañuchiwasun. Mana ñuqanchik jinata qhawakullasunmanchu. ¡Maqanakuq rinanchik
tiyan!”- ñispa sinchita kharkatirispa tata Juvenal parlasqa.
ayllumasikunaqa
sinchimanta mancharikusqanku, uyankuqa pukayarisqa ninrinkupis qhichiyarisqa
chayta uyariptinkuqa. Ni ima ñispa ch’inllamanta uyarillasqankupuni.
-“Kunanqa, qamkuna ¿Imata
ruwankichik? ¡phusilkunata qutuchakuspa rantikunaykichik tiyan! ¡awqanakuman
risunchik! Mana risunchik chayqa, paykuna q’alitun runakunata uywakunata
wañurachispa, wasinchikta ch’usaqyachispa ima paykuna kay qanchischawmantawan qallarinqanku.
¡Mana chaytaqa ñuqanchik qhawakullasunmanchu! Tukuy qharikuna ¡maqanakuq
risunchik! Jaqay Caine Mayupi jatun awqanakuy kanqa”, -ñispa
tata Juvenal Castro parlasqa.
Tukuy ayllumasikunaqa
ch’inllamanta uyarillasqankupuni. Tumpata ch’inyariptinkamaqa tukuy
ayllumasikuna sinchita phiñarikusqanku. Tata Victor Paz Estenssorop wasanpi
paykunapura thuturarisqanku.
-“Ajina ayllumasikuna,
kunanmanta pacha ¡wakichikunanchik tiyan! Tukuy qharikuna maqanakuq rinaykichik
tiyan, chantapis sapa phichqa qutu juk phusilta rantikunaykichik tiyan”- ñispa
yaparisqa.
-“¿Machkhapitaq chay
phusilkunari?”- ñispa juk runa tapurikusqa.
-“Sapa juk, 150, 200, 300
waranqapi. Phusilkunata Anzaldomanta
tata Julianpa wasinmanta rantimunaykichik tiyan. Kaymanta qanchischawmantaq
tukuy maqanakuq rinanchik tiyan. Tata Valerio ichapis akllasunman juk qharita
umapi churanapaq, ¿pitataq churasunmanri?”- Ñispa tata Juvenal tapusqa.
-“¡Tata Waltiku kachun
ah! qamkuna ayllumasikuna, ¿Imaninkichiktaq?”- ñispa tata Valerioqa tapusqa.
Chay pachaqa tata
Waltikuqa wawamanta pacha Kalallusta
ayllupi tiyakuspa, sumaqta p’isqukunata, juq’urikunata[12]
sumaqta wañuchiq ñin. Payqa Wadalupi warminman tawa wawantin ima sumaqta
kawsakuq ñin.
[12]
-“Arí, arí, pay sumaqta
yuthukunatapis, juq’urikunatapis, wisk’achakunatapis wañuchiyta yachan,
sumaqtachá pay umapi kaptin atipasunman, ¿ichari?”- ñispa Faustinu munasqa
masinmanta parlasqa.
-“Jina kachun, tata
Waltiku, qam kay Kalallusta
ayllumanta qharimasikunaykita sumaqta pusaykachanayki tiyan. Kunanqa ñuqa Rodeoman, Alfa Mayuman, Tarku Lumaman, Thayapayaman, Viñaman,
wak ayllukunaman ima rinay tiyan. Qamkunapura umacharikunaykichikpaq
saqisqaykichik. Kay qanchischaw jamuypitaq tukuy Viña Ayllupi
tinkusunchik. ¡Ayllumasikuna! tinkunakama kachun”- ñispa tata Juvenal Viña chiruman q’ipin q’ipirisqa
kachaykakapusqa.
Ripuptinkamaqa tukuy
wakichikusqanku tata Juvenal ñisqanmanjina. Sapa phichqa phusilta
rantikunankupaq tantakusqanku. Tata Faustinu mana nipiwanpis tantakusqachu.
Qutuchanaku tukukuptinqa
tukuy wasinkuman ripusqanku. Faustinupis wasinman chayaytawan mama Fransiskaman
tukuyninta willasqa.
-“¿Qamri, pikunawantaq phusilta
rantinkiri?”- ñispa mama Fransiska tapusqa.
-“¡Ni piwan karaju! ¡Sapa
sapitas karaju! ñuqa sapay juk phusilta rantikusaq!”- ñispa Faustinu
kutichisqa.
-“¿Maymantataq qullqita
apamusunchik? mana kapuwanchikchuqa”- ñispa warminqa phiñarikusqa.
Q’ayantin p’unchawqa
kimsa mañasu Viñamanta Anzaldo chiruman waka qhatirisqa
richkasqanku. Chayta rikuytawankamaqa Faustinu t’ukurisqa- “Yuraq wakayta
ranqhasaq chantataq phusilta rantikusaq”- ñispa.
Mañasukunaman chimpaykuytawan
napaykusqa chantataq ajinata ñisqa:
-“Juk yuraq waka kapuwan,
ranqhayta munani, ichapis qamkuna rantiyta munawaqchik”- ñisqa.
Waka mañasukunaqa,
jinallatapuni puriykachaq kanku, wakata, uwijata, khuchikunata rantiytawan, Cliza chiruman apamuspa chaypi astawan
achkha qullqipi ranqhaq kanku.
Jinamanta jaqay
mañasukuna Faustinup yuraq wakantaqa rantirparisqanku. Mama Fransiska mana
munasqachu, yuraq wakanta mañasukuna apakapuchkaptinkuqa phutiyta waqaspa
qhipakusqa. Waka ranqhasqa qullqiwanqa Faustinu juk phusilta sapanpaq
rantikusqa. Jinallatataq tukuy ayllumasikuna phusilta rantikunankupaq
uywakunankuta ranqhasqanku.
Intichaw p’unchawqa,
sut’iyaymanta tukuy qharikuna Kalallusta
yachaywasi punkupi qutuchakusqanku. Chay p’unchaw Viña chiruman ch’ampa awqanakuyman rinankupaq. Sapa jukpis juk
lliklla q’ipipi ch’aki mikhuna q’ipirisqa. Wakin sara jank’ata, pituta,
phirita, wathiyata ima lliklla q’ipinkupi aparikusqanku. Chay p’unchawqa tukuy
warmikunapis qusankuwan kachkasqanku, tukuy ayllumasikuna chayamunankuta
suyachkasqanku.
Tata Waltiku ñisqa:
-“Tukuypis   phichqamanta        phichqa
      qutuchanakuychik,  phusilniykichikta wakichikuychik juk chunka
chininipiwan kachaykukusunchik pacha”-
Warmikunaqa jistuyta
qallarisqanku pacha, wawakunapis; -“tatay ama sapaykuta saqiwaykuchu”- ñispa
waqaq churakusqanku. Wakin warmikunaqa ajinata paykunapura thuturasqanku.
-“Ichapis qusanchikta
wañusqasllataña rikusunchik”- ñispa waqaspa warmipura parlarikusqanku.
Tukuy qharikunataq juk
sinrullapi churakusqanku, chantataq Viña
chiruman kachaykukusqanku.
-“Juk, iskay, kimsa, jakuchik”-
ñispa qhaparispa puririsqanku. Ñanta richkaspaqa, takirispa qhapariykacharispa
rillasqankupuni.
Yachay-wasi punkupiqa
warmikuna, wawakuna jatun awichukuna imallaña llakiyta waqaspa qhipakapusqanku.
Chay p’unchawkunaqa tukuy ayllukuna jaqay Anzaldo
chirupiqa ch’in ch’inlla karikuq kasqanku, mana qharikunaqa rikukuqchu kanku.
Tukuy qharikuna ch’ampa awqanakuyman ripusqankurayku.
Ch’ampa awqanakuyman
riqkunaqa, Viñaman thatkichkaptinkuqa
astawan astawan achkhayasqanku. Sapa juch’uy aylluman chayaptinku, runaqa
astawan astawan yapakullasqapuni. Viñamanqa
iskay pachakman qaylla runa chayasqanku.
piqa juk jatun mayu
tiyan. Chay mayumanta ch’impaman qulla chiruman Tata Victor Paz Estenssorota
yanapaqkuna karichkasqanku; umalliqninqa tata Rosendo Causiri kasqa. Rosendo
Causirip paña makintaq Casto Via “waka watana” ñisqa kasqa. Viña mayumanta Anzaldo kay chiruman, chincha chiruman kaqkunaqa Walter Guevara
Arceta yanapaqkuna kasqanku, paykuna karqanku tata Juvenal Castro, Jorse Solís,
Miguel Veizaga, José Rojas ima.
Chayasqankumanta pacha
runakunaqa sinchita phusilkunawan waliyanaykukusqanku. Jukkunaqa Anzaldo chirumanta wakintaq Toro Toro chirumanta. Sapa
ayllumasikunaqa chakipi juk’utayuq makipitaq phusilniyuq, tuta p’unchawta
“¡Phum! ¡Phum! ¡Phum!” ñispa uyarikuqta t’uqyarachisqanku. Chayta uyarispa
warmikunaqa waqaspallapuni purikuq kasqanku. Ichapis qusankuqa wañusqaña
kachkanman jinata t’ukurasqanku. Chay p’unchawkunaqa, tukuy warmikunap
sunqunkunata llakiy kuyurachisqa. Tukuy warmikunaqa sunqunku phirisqa purikuq
kasqanku.
Ch’ampa awqanakuypiqa
mana allintapis mikhuqchu kasqanku. Tukuy pacha phusilkunawan waliyanakuq
kasqanku. Utqhay utqhayta pakayllamanta rumi wasaspi, jutk’u allasqankupi ima
mikhuriq kasqanku.
Mana sumaqtapischu puñuq
kasqanku. Anchatapuni puñuy atiraptin rumi wasapi, jutk’u ukhupi, sach’a wasapi
phusilninku jap’irisqa puñukuq kasqanku.
Juk p’unchawqa Anzaldo chirumanta runaqa, Soyco ayllu chiruman mayu kantunta
purisqanku. Soycoqa Viña ayllumanta urapiraq, Aiquile ayllu chiruman rinapi, chaypiqa
sumaqta sara, melón, limón, camote, wayaba, papa ima puqurin.
Tukuy chay chiruman
purichkaptinkuqa, chay pachaqa sara sumaqta chuqllurichkasqa. Chayta rikuytawan
chaypi tukuy qutuchakuytawan chuqlluta t’ipiykusqanku. Chantataq tukuy Soycomanta runakuna, Anzaldo chirumanta kaqkuna chuqllu
wayk’uta jatuchaq paylakunapi wayk’urasqanku. Tukuy misk’ita mikhuykusqanku.
Chaykamaqa Toro Toro chirumanta kaqkunaqa Soyco chimpamanña mayu kantunta
chayarqamusqanku. Sumaqtaña wakirquchikusqanku q’ayantin chaypi jap’iytawan
kantumanta wañurachinankupaq.
Chay ch’isiqa,
¡Paraykusqaraqtaq! Sapa paraptin Caine
mayumanqa achkha qunchu yaku chayamuq, mana runa mayuta chimpayta atiqchu, ni
uña awtukunapis sapan pasaqchu kasqanku. Runa chay mayuman yaykuq chayqa
chuqllu q’uruntatajina yaku apakapun.
Q’ayantin paqarinpaqqa Soyco qayllapi Tunal aylluman chayaspa, Anzaldo
chirumanta kaqkunaqa, Caine mayuta
chimpayta munasqanku. Yakutaq qunchu qunchulla achkha uraman mayunta
ririchkasqa. Chay chhika yakuta rikuspaqa ajinata jatun umalliq parlasqa:
-“Tumpata yaku
pisiyaptinkama phichqa chunka runa qutuchakuspa, sumaqta makinchikmanta
jap’inaykukuytawan mayuta chimpasunchik. Wakintaq urqu pataman wasariytawan
Estenssorop qutunta ¡Phusilkunawan waliyanaykichik tiyan!”-.
Jinamanta paykunapura
makinkumanta mat’ita jap’inaykukuspa yakuta qutupi chimpayta qallarisqanku.
Chay qutupiqa Faustinu, Waltiku, Ricardo wakkuna ima chimpachkasqanku.
Chayta rikuspaqa
Estenssorop qutunqa sinchita mancharikusqa. Jukllata chimpaqkunata phusilwan
waliyaykamusqanku. Anzaldo
chirumantataq urqu patamanta sinchita waliyallasqankutaq. Yaku ukhupi kaqkunata
Estenssorop qutunqa astawan waliyaykusqanku. Manataq ni jukta
jap’ichisqankuchu. Yaku ukhullaman chayachimusqanku. ¡chhas! ¡chhas! ¡chhas!
walasqa, yakuman runakunap ñawpaqinman, wak chirullaman chayamusqa.
Tata Walter Guevarap
qutun chimpasqataq, Estenssorop qutunqa sinchita mancharikusqataq. Ricardo, Anzaldo chirumanta jukta waliyaspa
Rosendo Causirip masinta wañurpachisqa, chayta rikuytawanqa astawan jisp’ayta
chhullaykukusqa.
Walter Guevarakunaqa
kantumanta waliyaspa pampapi chuqllu q’uruntatajina wikch’urasqanku. Chayta
rikuspaqa Estenssorop qutunqa maymanchus ayqinankuta mana atisqankuchu; wakinqa
sach’a ukhunta, rumi wasanta, phusilkunatapis kacharispa ayqillasqankuña. Wakinqa
qunqurikuspa ajinata ñisqanku:
-“Ama wañuchiwaychu tatay”-
Chaypiqa may chhika
phusilkunata Anzaldo chirumanta
kaqkunaqa pallakusqanku. Chay pallasqanku phusilwantaq Estenssorop runantaqa
waliyaspa wañurachisqanku.
¡Ni pi kasqachu! Tata
Walter Guevarap runallanña rikhurisqanku. Manaraqtaq chaykamaqa Rosendo
Causirita wañuchisqankuraqchu.
Rosendo Causiriqa juk
urqu patapi, juk uña wasitajina juch’uy rumikunawan pirqarqusqa. Chay
pirqasqanqa sapan winkhuykunanpaq jinalla kasqa. Chayman winkhuykuytawankama
pistanin jap’irisqa ch’insitullamanta waliyarimuyta munachkasqa.
Chaypitaq Sacabamba ayllumanta Ricardo rikurquytawan ajinata qhaparisqa:
-“Kaypi Causiri karichkan”-
-“¡Phum! ¡Phum! ¡Phum!- ñispataq
Causiriqa Ricardota wañuchipusqa.
Chayllapi Braulio Vega Kalallustamanta Rosendo Causirita
wasanmanta rikurqusqa.
-“Jaqaypi chay karaju
winkhurayarichkan”- ñispa Waltikuman makinwan rikuchisqa.
-“¿Maypi
ah? ¿maypi?”- ñispa Waltikuqa rikuyta mana atisqachu.
Chayllapitaq Waltikuqa
Causirita rikuytawankama jukllata phusilninta payman chiqancharispa, ¡Phum!
quchisqa. Causirip chawpi wasanpi jap’ichispa wañurpachisqa. Waliyaytawankamaqa
Waltikuqa kimsa chininitajina ni parlaspa, ni kuyuspa phusil juqharisqa qhiparparikusqa.
Chaymantaqa tukuy Causiri chayman utqhayta risqanku. Causirip pistanninta
qhichunankupaq kurkunta tikrasqanku.
-“ajajajay”- ñispa Causiriqa
asirisqa, manaraq sumaqtachu wañusqa.
-“Karaju asirikuwaqraq
kasqa”- ñispataq kimsa karqa dinamita ñisqata sikinman sat’iykusqanku. Dinamita
ñisqamantaq ninawan jap’iykuchispa phatarpachisqanku. Causirip kurkunmantaqa ni
ima rikukusqañachu, juk chhika aychallanña sach’a patapi k’askaraykachkasqa.
Chayllataña Causirimantaqa rikusqanku. Chayta yachaytawanqa tukuy Causirip
qutunmantaqa maymanchus chinkasqanku. Waka Watanapis, ayapaq tawa-k’uchuta Julo23 ayllu iñiy wasipi
saqirpaytawanqa chinkasqa.
Julo = juk k’acha ayllu Viña aylluman chayanapi.
Manaraq ch’ampa awqanakuy
kachkaptinqa, Rosendo Causiri juk aya tawa-k’uchuta rantikusqa. Chantataq Waka
Watanaman ajinata ñisqa:
-“Sumaqtapuni kay tawa
k’uchuta jallch’anki, ichapis ñuqata ch’ampa awqanakuypi wañuchiwanqanku, kay
tawa-k’uchupipuni p’ampawankichik”-.
Manataq ajinachu kasqa,
Causiritaqa juk llakiyta dinamita ñisqawan chinkarparichisqanku. Causirip
pistaninta juqhariykukuytawantaq: -“¡ñuqanchik atipananchik Karaju!”- ñispa
tata Walter Guevarata yanapaqkunaqa kusirikusqanku.
Ricardop kurkunta
llakisqa juqhariykukuytawan Anzaldo
chiruman kutimpuchkaspa, Julo iñiy
wasipi samarikusqanku. Iñiy wasiman yaykusqanku. Chaypitaq Causirip aya
tawa-k’uchun ch’usaq churaraykachkasqa.
Chay tawa-k’uchuta Waka
Watana qhawachkasqa. Causirita wañuchiptinkutaq saqirpaytawan, maymanchus
pakakamuq ayqisqa. Anzaldo chirumanta
runakunaqa chay tawa-k’uchuta sapanta tariytawanqa, chayman Ricardop kurkunta
churaykuspa llakisqa, yarqhasqa, ayata wantuspa thatkiyta qallarisqanku.
Ch’ampa awqanakuypi
atipaqkunaqa ñan junt’itata sik’imirajina, juk aya tawa-k’uchuta wantuspa
jamurichkasqanku. Chayta rikuytawan warmikunaqa ñan pataman allin mancharisqa,
waqarikuspa qhawaq lluqsisqanku, ichapis chay ayaqa qusanku kanman ñispa.
Qharikunaqa ch’ichi
p’achayuq, jutk’u p’achayuq, llik’isqa p’achayuq, juk’utankupis p’itisqa,
yarqhaymanta wañusqa, sapa wasiman chayamuytawan wayk’una wasinkuman
yaykuytawan mut’i-mankata, lawa-mankanta ch’usaqyachisqanku.
man chayamuchkaptinkuqa
mama Fransiska urqumanta pacha urman jatariyta phawamusqa, uwijakunantapis
sapankuta saqirparisqa. Aya tawa-k’uchuta rikuytawanqa ñawikunanmanta waqay
surumusqa pacha.
-“Faustinuy wañusqa
chayri ¿imanasaqtaqri? ¡Tatituy ñiñitu!”- ñisqa. Ukhunpiqa sunqun sinchimanta
kharkatirikapusqa. Chantaqa, Faustinuta rikuytawanqa sunqun t’ikayarisqataq.
Chaymantaqa utqhayta ch’usaq lawata wayk’uq churakusqa.
Mankata yakuyuqta
chhaqasqa, sara jak’uta lawaykusqa, ninapi t’impuchisqa, chantataq lawata rupha
ruphata qusanman jaywasqa pacha. Jina ruphata may yarqhasqa Faustinu phukurispa
phukurispa lawata may misk’ita qhutuykusqa.
Albinowan
Guillermitowanqa tatankup iskay phusilninta rikuytawankamaqa tukuy imata
tatankutaqa tapurisqanku. Tatankutaq mama Fransiskaman wawakunaman ima tukuyta
willarisqa. Tata Faustinuta uyariytawanqa llakirikusqankutaq kusirikusqankutaq.
Wakin runakunaqa Anzaldoman chayaytawan, wasinkuman
ripurasqanku, wakintaq Sacabambakama
Ricardop wañusqa kurkunta wasinkama wantusqanku. Ricardop warminqa sinchita
-!jik’un jik’un!- ñispa qusanta wañusqata rikuspa waqarikuspa qhipakusqa.
Jinapitaq chay Anzaldo chirupi ch’ampaykuna ch’inyasqa.
Tata Victor Paz Estenssorota yanapaqkunamanta Rosendo Causiri wañusqa, tata
Pedro Caritamanta mana yachakusqachu. Tata Fermin Torricotaqa jaqay Cochira [14]
ayllupi sunqu nanayta wañuchisqanku, umanta khuchurparisqanku, chantataq
warminta San Pedro de Buena Vista
Plazakama, llikllapi yawar sut’urichkapta q’ipichisqanku. Chay plaza ñisqapiqa
Torricop umanta papawkitajina juk chirumantataq wak chirumantataq asirikuspa
jayt’aykacharisqanku ñin.
[14]
Suqta Phatma
Jaqay 1965 watapaqqa mama
Fransiskawan tata Faustinuwan tawa wawayuqña kasqanku. Kuraqkunaqa kasqanku:
Guillermo qhipanqa Luwisa, qhipantaq Albino sullk’ataq Fortunato. Sapa p’unchaw
paykuna llakisqa pachalla kawsakuq kasqanku. Chakranku manañapuni sumaqtachu
puquq kasqa. Anchatapuni mikhunamantaqa usuq kasqanku. Faustinup
yawarmasinkuqa, tata Fransisku mama Inkarna wañupusqankumanta pacha Chapare chiruman llamk’aq ripusqanku.
Wakin kuti Apolonioqa Gabina warminwan Kalallusta
ayllupipis tiyakuqtaq kasqa, wakin kutitaq mana. Kuraq panan Libirata
Quchapampaman ripusqa.
Juk p’unchawqa riwuta
tukuy irapi wakawan saruchispa trillachkasqanku. Chayllapi tata Faustinu Albino
wawanta ñisqa:
-“Riy wasiman, p’iti
lasuta kay wakata watanapaq aparqamuy”- ñispa wawataqa iramanta25
wasinkama sapanta kachasqa.
Ira = Kalallustapiqa
sapa runapta iran tiyan, ch’aki riwuta chaypi trillanku.
Yuqallaqa sapan kusisqa ajinata
ñispa kachaykukusqa.
-“Yayawki Apolonioqa iskay
runtupaq juk k’acha sinturunta quykuwan”-
Ajinallatapuni kusisqa
puriq Albinoqa. Chay p’unchawqa wasinman richkaspaqa mayupi yayawkin
Apoloniotawan mama Gabinatawan kaña apachkaqta rikurqusqa.
-“Sumaq p’unchaw yayawkiy”- ñispa
napaykurisqa.
-“Sumaq p’unchaw waway”-
ñispa paykunapis napaykurillasqankutaq, chaymantaqa kaña marq’arisqa
ripusqanku.
Chay p’unchawqa riwu
saruchiyta tukuchisqanku. Sumaq sayk’usqataq tata Faustinuwan Fransiskawan,
wawakuna ima phirita mikhuykuytawan puñukapusqanku.
Q’ayantin sut’iyaytaqa, phichqa
phanita Albino yakuta upyananpaq sayarikamusqa.
-“¡Ay! Sumaqta ch’akiykuchkawan”-
ñispa.
Chayta uyarispaqa mama
Fransiskaqa,
-“¿Imanantaq wawitay?
¿Muspachkankichu, imataq?”- ñispa tapurisqa.
Wawaqa yakuman rispa, juk uña
tutumapi yakuta wisiytawan upyaykusqa,
-“Chayqa, sumaqta saqsayarparini”-
ñispa puñuykakapusqa.
Mama Fransiska astawan
mancharikuspa, jatariytawan Albino chayman purisqa.
-“¿Imanantaq wawitay? ¿imatachu
muq’irqanki?”- ñispa sumaq mancharisqa tapusqa.
-“Qayna yayawki
Apoloniowan mama Gabinawan kañata aparichkarqanku, chayllata muq’irqurqani”-
ñispa kutichisqa.
Tata Faustinu wawqi masin
Apoloniop wasinman phawaspa, kañata Apoloniowan ima apamusqanku. Wisllaman
ch’irwaytawan siminman jich’asqanku. Chayllapi wawitaqa wañurqapusqa.
Mama Fransiska wawanta
wañusqata qhawarispa phutiyta waqaq churakusqa. Tata Faustinup ñawinmantapis
llakiy waqaykuna sut’uykachamusqa. Yayawki Apolonioqa ukhunpiqa
phiñarikusqataq, llakirikusqataq.
-“¡Ñuqa juchayuq kani!
Manamá juk kañata jaywariyman karqa”- ñispa umanpi paña makinwan waqtakusqa.
Chay p’unchawqa mama
Fransiska wak ayllumasikunanwan wasipi juk chhika ch’usaq lawata wayk’usqanku.
Tata Faustinuwan Apoloniowan Anzaldoman
aya tawa-k’uchuta rantiq kachaykukusqanku. Faustinu mana phatayuq, ni juk
waranqa qullqiyuq kaspa waqarikusqa. Apoloniomanta mañakuyta munasqa. Wawqin
Apolonio khuyaspa pay qullqita jaywasqa, chaywantaq juk yuraq aya tawa-k’uchuta
wawata p’ampanankupaq rantimusqanku.
Chay ch’isiqa ayata
wilaspa sut’iyasqanku. Q’ayantintaq Albinitutaqa p’ampaykusqanku. Aya
p’ampanapiqa tukuy phutiyta waqasqanku. Waqachkaptillanku inti chinkaykusqa.
Tukuy wasiman kutiripusqanku. Aqha apasqankutapis kutiykuchikapusqanku. Chaypi
mama Gabina ajinata ñisqa:
-“Ama aqhata wasiman
apaykuychikchu, watiqmanta mama Fransiskapaq llakiy chayamullanqañataq”-.
Mana
uyarillasqankupischu, q’alitu aqha yurukunata apaykuspa wasi ukhupi mana
sayariyta atinankukama upyallasqankupuni.
Jisq’un p’unchawmanqa,
tata Faustinuwan mama Fransiskallawan Anzaldoman
Albinopaq misata churachiq risqanku. Wakin yawarmasikunanpis yachaytawan
jamullasqankutaq. Misa pasaytaqa tukuypis wasinkuman ripusqanku. Mama Fransiska
qusanwanqa wasinkuman yarqhasqa chayasqanku. Wasinkupiqa mana ni k’arku
mut’illapis kasqachu. Wawakunapis yarqhaymanta siminkuta kicharispa ajinata
mañakusqanku:
-“Mamay yarqhawayku”- ñisqa,
Luwisaqa.
Chayta uyarispaqa tata
Faustinu warminwan wasi ukhuman yaykuspa sinchita llakirikusqanku.
Mama Fransiska wayk’una
wasi ukhuman yaykusqa. Ni imapis mikhunapaq kasqachu. Juk k’uchupi thanta
taligupi juk chhika riwullaña kasqa, ni imawanpis astawan kasqañachu. Chay
riwumanta juk chhika ch’usaq lawitata wayk’uspa qusanmanwan wawakunanmanwan ima
jaywasqa. Chay lawa wayk’usqanqa yakuyuq, kachiyuq, juk chhika ch’aki wirayuq
imalla kasqa. Mana paykunaqa sanawryatapis ni siwullatapis mikhuqchu kasqanku.
Tukuy lawata mikhuykuytawan puñuykakapusqanku.
Q’ayantin p’unchawqa tata Faustinu
warminman ajinata ñisqa:
-“¿Wawakunata, imawantaq
uywasun? ¿Yarqhaymantachu wañuchisun? ¡Mana! Kunan pacha Quchapampa llaqtaman
risaq chaypi kuraq panay Libirata tiyakun paypa wasinman chayasaq. Qullqita
llamk’aspa ruwasaq, chantataq juk killapi kutimusaq. Qam chaykama uwijakunata
michinki, sumaqta wawakunata qhawanki. Juk uwijata ranqhaspa papata, sarata,
riwuta ima rantimunki. Ñuqataq qullqita llamk’aspa ruwaytawankama kutimusaq.
Papa mujutawan rantispa tarpukunanchikpaq apamusaq, chantaqa kutillasaqtaq
ajinata kunanmanta pacha kawsasunchik”-
Chayta ñispaqa kuka
wayaqanta juqhariykuytawan, kimsa p’achanta juk llikllapi q’ipiriykukuytawan
Quchapampaman chakipi kachaykukusqa. Chawpi p’unchawpaqqa Clizaman chayasqa pacha. Tata Juvenal Castro Clizapi wasiyuq karqa. Faustinu chayta yacharquytawanqa paypa
wasinman chayarikusqa.
-“¿Imaynalla kakuchkanki tata
Faustinu?”- ñisqa Juvenalqa.
-“¡Waliqlla ah! ¿qamri?”- ñispataq
kutichisqa.
-“¿Mayman kachaykukuchkankiri?”-
ñispa tata Juvenal tapullasqataq.
-“Quchapampaman, Libirata
panaypa wasinman waturiq richkani, ichapis jaqaypi llamk’arikuyman”- ñispa as
tumpa llakisqa kutichisqa.
Libirata sutita
uyariytawanqa tata Juvenal llakirikusqataq yuyaririkusqataq. Imaptinchus sumaq
waynuchu kachkaspaqa tata Juvenal Libiratawan anchatapuni sawachakuyta munarqa.
Manataq tatanqa munaqchu. Libirataqa kimsa kutikama Juvenalpaq wawayuq karqa ñin,
ni juk k’atataq kawsasqachu. -“Miyu wilaliyuq ñuñunpi”- runaqa, ñiq kanku.
Chayrayku wawitan paqarikuqtaq wilalinta ñuñuykuchiqtaq wañurqapuqtaq. Ni
juknin wawa kawsasqachu.
Tumpata t’ukurispa tata Juvenal,
Faustinuta qhawarispa ajinata ñisqa:
-“¡Mikhurinaraq ah
Faustinu! chanta khuskalla risunchik, ñuqapis Quchapampaman risaq”- ñispa
mikhuna wasi ukhuman pusaykusqa.
Chaypi         sumaqta       mikhusqanku,
       tukuy  imaymanamanta     ch’aqwararisqanku.
Chaymantaqa Quchapampaman tata Juvenalpa awtunpi kachaykukusqanku.
Tata Juvenal sumaq
qullqirara runaqa, awtutapis rantikusqa. Chay awtupiqa maymanpis, ima
phanitapis rillaq kasqa. Chantapis sumaqta rikuq maypichus Libirata
tiyakusqantaqa. Chay p’unchaw Faustinuta pananpa wasinman chiqitunta apaspa.
Libiratap wasinqa Republicapi kasqa.
Chanta pananpa wasin punkupi saqiytawan utqhayllata ripuyta munasqa.
-“Pachi Juvenal. Manachus
qam, ¿imanaymantaq karqa? tinkunakama kachun”- ñispa Faustinu Juvenalpa makinta
q’apirisqa.
-“Tinkunakama”- ñiytawan
tata Juvenalqa awtunman wasarispa q’usñi jatariyta chinkaykakapusqa.
Sumaq kusisqa Faustinu
punkuta takaykusqa, mana ni pitaq lluqsimusqachu. Ni pi lluqsimuptinqa, wasi
punkupi punchunta mast’aykukuytawan, chukuykuspa kukata pikchiyaspa suyasqa.
-“¿Mana Juvenal
apamuwanman karqa chayri? ¿Imaynatataq chayamuyman karqari? kunan, kunantaqa
chakillapiraq jamuchkayman karqa, chantari ¿imaynatataq panaypaq wasinta
mask’ayman karqa? ¿mana tariyman karqa chayri? Yaku ch’akiymantapis wañuymanchá
karqa ah”- ñispa unayta t’ukurisqa.
Libirata chay jatun
wasipi sapan tiyakuq. Mana qusayuqchu kasqa. Sapa ch’isi ch’unchula kankata Pulakayu qhatupi ranqhaq. Ajinallata pay
qullqita ruwakuq. Sumaqllata Libirata Quchapampapi sapan kawsakuq. Mana ancha Kalallustamanqa kutiqchu, ichapis tukuy
runakuna mana tata Juvenalwan sawachakusqanmanta, chay ñawiwan qhawaq kanku.
Chay p’unchawqa Faustinu
t’ukurayachkaptillan Libirata qhatumanta jatun q’ipiyuq chayamusqa.
-“¡Faustinu! ¿Imata kaypi
ruwachkanki?”- ñispa tapusqa.
-“¡Panay! ñuqa ancha
llakisqa kachkani, kay Quchapampapi qullqita ruwarikuq jamurqani. Panay
wasiykipi juk k’uchituta puñunaypaq quriway ari, chantapis llamk’ayta taripayta
yanapariway”- ñispa Faustinu pananman willakusqa.
-“Ama llakikuychu turay
ñuqa panaykichá kani ari, wasiypi karikullanki, ñuqa juk chuwa mikhunitatapis
jaywarillasqayki”- ñispa panan kutichisqa.
Chay p’unchawmanta
qhipaman, Libirata turanta qhatuman pusaspa maypichus q’ipiykachakuspa qullqita
ruwakunanpaq rikuchimusqa. Chaymanta Faustinu sapallanña sapa p’unchaw chakipi
Quchapampa qhatuman riq kasqa. Sapa p’unchaw, phichqa phisutajina ruwakuq kasqa.
Killa tukukuypaqqa pachak kimsa chunkayuqtajina ruwakusqa.
Tata Faustinuqa achkha
qullqita ruwarqukuytawankama sumaqtapuni kusirikusqa. Juk illapachaw p’unchaw
qhatuman rantirakuq risqa. Chay p’unchawqa: juk tupu papa mujuta, sanawryata,
siwullata, tumatita, papata, arrusta, latanuta, laranjata, juk chhika misk’itawan
wawakunapaq rantisqa.
Q’ayantin p’unchawqa
ch’askachaw p’unchaw kasqa. Anzaldo
chiruman awtuqa sapa ch’askachaw p’unchawlla Quchapampamantaqa  riq kasqa, mana wak p’unchawkunaqa awtu
kaqchu kasqa. Chay p’unchaw Faustinu tukuy rantirasqanta chay awtuman
chaqnaykuytawan Anzaldoman kutipusqa.
mantaqa wuruta
mañarpakuytawan Kalallusta ayllunman
chakipi kusisqa chayapusqa. Tukuy imata apasqa, qullqitapis suqta chunkata
apasqa. Chayaptinkama tukuy anchata kusikusqanku. Tukuy apasqanta rikuspa
astawan kusikusqanku. Faustinu, Fransiska wawakuna ima latanuta, laranjata
misk’ita mikhurisqanku. Mama Fransiskaqa, qusan qullqita jaywaptin kusikuymanta
Faustinup makinta much’aykusqa.
Chay p’unchawmantaqa, may
kusisqa papata jatun jallp’api tarpurikusqanku. Qullqinkuqa mikhunankupaqpis
karisqaña. Latanutapis jukta killapiqa mikhuqña kasqanku. Tumpata qullqi
pisiyariptinqa tata Faustinu Quchapampaman kachaykukullaqtaq kasqa. Qullqita llamk’aspa
ruwarquytawantaq killamanta, iskay killamanta Kalallusta ayllunman kutipullaqtaq kasqa.
Juk p’unchaw qullqi pisiyaptin,
-“Quchapampaman kutisaq”- ñisqa Faustinu.
-“Guillermitu jaku
Quchapampaman, qampis qullqita ruwakamunki”- ñisqa kuraq wawanta.
-“¡Ama pusapuwaychu!,
¿imaynata pay qullqi ruwanqa? ¡uña waynuchullaraqqa!”- ñispa mamanqa wawanmanta
jark’akusqa.
Guillermoqa chunka
qanchisniyuq watayuqllaraq kasqa. Manaraq sinchita llamk’ayta yachaqchu,
uwijata, wakata michiyllataraq yachasqa. Akurdulallata sumaqtaña aysayta
yachaq, sapa akurdulata aysaspa anchata mamantaqa kusichiq. Jinapi chay
p’unchawqa tatanqa yuqallitutaqa llaqtaman pusasqapuni.
Guillermota llaqtaman
chayachimuptinqa, Libirata pananpata juk riqsisqa masin Mario sutiyuq kasqa.
Juk jatun wiksasapa runa. Q’umir ñawi.
-“Kay wawayki ñuqata
wakata awtuman wasarichiyta yanapawanman. Pay uywakunawan yachasqa, ¿ichari?”-
ñispa Marioqa Faustinutawan Libiratatawan tapusqa.
-“Arí, Guillermitoqa
sumaqta wakata michin, kusatachá qamwan llamk’anman”- ñispa tatanqa kutichisqa.
Marioqa waka ranqhiri
kasqa. Taratamanta, Clizamanta, Aranimanta, Punatamanta, Tiraquemanta, Aiquilemanta, wak chirukunamanta ima wakata rantispa awtunpi
Quchapampaman ranqhananpaq apamuq kasqa. Wakata ranqhaspa Marioqa achkha
qullqiyuq kasqa. Payqa wakata pisillapi rantiq Quchapampapitaq chay Waka Playa ñiq kanku chaypi astawan
achkhapi ranqhaq. Guillermitoqa kimsa killa junt’ata sumaqta Mariowanqa
llamk’asqa. Tukuy chiruta Mariowan wakata rantinapaq mask’aq riq kasqanku.
Juk p’unchawqa Aiquilemanta tawa machu wakata rantispa
Quchapampaman apamuchkasqanku. Guillermituqa wakawan khuska awtu patapi
jamuchkasqa. Aiquilemanta
Quchapampaman ñanqa mancharikunapaqjina kasqa. Juk k’ullku link’uman
chayamuspaqa ñawpaqinpi juk jatun awtu rikhurimusqa. Chay awtuqa link’u
link’ullata jamuchkasqa. Chay jatun awtuta apamuqqa sumaq machasqa kachkasqa.
Tata Marioqa paña chiruman k’askaykusqa jatun awtutaq kikillantataq, Marioqa
sinchita lluq’i chiruman kutirisqataq juktataq tikrarpakusqa.
-¡Way!- ñispa sinchita
Guillermituqa qhaparisqa.
Awtuqa millayta wakantin
chay link’upi pata chakirparisqa. Wakaqa Guillermitutaqa p’altaspa
wañusqatajina pampaman wikch’urparisqa. Marioqa allinlla kachkasqa,
sayariytawankama ni imanayta atisqachu. Tukuy chiruman qhawarisqa ni pitaq
kasqachu. Guillermitoman purisqa, wawaqa mana riqsiy atinapaqjina kachkasqa.
Yuqallitup uyanqa yawarmanta aysarikuchkasqa. Makin chakin p’akisqa. Marioqa
chayta rikuytawan sinchita mancharikusqa, ni imata ruwayta atispa waqaq
churakusqa.
-“¡Yanapariwaychik!
¡Yanapariwanchik!”- ñispa sinchita waqaririspa qhaparikusqa.
Juk q’illu uña awtu Clizamanta Quchapampaman jamuchkasqa.
Chay awtituqa Mariota rikuspa sayaytawan yanapasqa. Wawataqa phullupi
mayt’uykuytawan chay q’illu awtuman churaykusqanku. Wakatawan awtutawanqa
kikinpi saqirpaytawan, q’illu awtupi jampina wasiman kachaykukusqanku. Ukhunpiqa
t’ukurisqa: -“ichapis Guillermitoqa saniyapunmanraq”-. Ñanta
apamuchkallaptinkuqa wawaqa ansaqichkallasqaraq. Quchapampaman chayamusqankutaq
ilayarqapusqataq. Marioqa astawan mancharikusqa. Jampina wasiman
yaykusqankutaq, jampikamayuqkunaqa wawata qhawaykurisqankutaq:
-“Wañusqaña kay wawaqa”-
ñisqankutaq
Marioqa ni imanakuyta
atisqachu, pirqata saqmasqa, waqayqa ñawinmanta may chhika mana sayay atinata
jich’akamusqa.
Jampikamayuqkunaqa,
Mariota jap’iykuytawan juk ila wasiman pusaykuytawan llaqllasqa uyanta
jampisqaku. Jampichikuytawantaq utqhayllata jampina wasimanta lluqsiytawan
Libiratap wasinman Faustinuta mask’aq kachaykukusqa.
Faustinuqa juk killaña
aqha upyayta qallarisqa. Sapa qanchischaw tukukuyta wak chulakunawan tuta
ch’isiyayta aqhata upyakuq kasqa. Manaña Libiratap wasinmanpis anchata
chayaqchu kasqa. Kalallustamantaqa
manañapuni yuyarikullaqpischu kasqa. Nitaq mikhunata apaqñachu kasqa. Mama
Fransiska imaynatachus iskay uña wawanwanqa kawsakuqpis, ¡ni pi yachaqchu! Mama
Fransiskaqa unaytaña: “Guillermituy tatantin chayamunqaña”- ñispallapuni puriq.
Ichapis Guillermituqa sapa ch’isi mamanta millaytapuni musquchaq kasqa.
Chay p’unchawqa Marioqa jampina
wasimanta chakipi Libiratap wasinkama chayasqa.
-“Tata Faustinuta mask’achkani,
juk llakiyta willanaypaq”- ñispa Libirataman ñisqa.
-“Iskay p’unchawña mana
chayamunchu, maypichus ¡aqha-wasipichá kakuchkan ah! ¿ima llakiytataq ninayki
karqa? Ama llakichiwaychu, ¿imataqri?”- ñispataq jukninqa mancharikuspa
tapusqa.
-“¡Ay! ¡Mama Libiratay!
Paqarin Guillermituwan wakantin awtupi tikrarparikuyku”- ñispa tata Mario
sinchimanta waqarikusqa.
-“¡Tatituy ñiñituy!
¿Maytaq kunan Guillermituri?”- ñispa mama Libirata astawan mancharikusqa.
-“Jampina wasipi wañusqa
wikch’urayarichkan”- ñispa Marioqa “jik’un jik’un” waqaq churakusqa.
-“¡Irpita! ¿Kunan
imanasuntaqri? ¿Maman tatan yachaytawan imanawasuntaqri?”- Libiratapis waqaq
churakullasqataq.
-“Chayta willayta
munarqani ari, ¿maypitaq kunan tatanta tarimuymanri?”- ñispa Marioqa
pañuylunwan waqayninta ñawinmanta ch’akichikusqa.
-“¡San Antonio aqha
wasipichá kachkan ah! ¡Kunanpacha mask’aq rinachik ah!”- ñispa Faustinuta
mask’aq kachaykukusqanku.
Jinamanta Libiratawan
Mariowan San Antonioman Faustinuta mask’aq kachaykukusqanku. San Antoniopiqa
achkha aqha-wasi kaq kasqa, jukmanta juk tapurakuspa yaykurasqanku, nitaq
tarisqankuchu. San Sebastian chiruman
kachaykukusqanku. Chaypi juk jatun aqha wasi tiyasqa, chayman yaykusqanku
chaypi Faustinu juk jatun chulawan, iskay qhari runawan ima aqhata sumaqta
upyarikuchkasqa.
-“¿Aqha upyanallata qam
yuyanki ih? ¿Maypitaq kay iskay p’unchaw karqanki? ¿Imaptintaq mana
wasillamanpis chayamunkichu? Guillermitupis wañusqa jampina wasipi
wikch’uraykakuchkan”- ñispa Libirata sumaq phiñarisqa turanman parlasqa.
Chayta uyariytawanqa tata
Faustinu sinchita mancharikusqa, jukllata -“¡p’uqun!”- ñispa pampaman
chuqakusqa.
-“¡Imanantaq!
¿Imanakuchkantaq?”- ñispa chay jatun warmi piwanchus aqhata upyachkasqa chayqa
qhaparisqa.
Tukuy aqha-wasipi
upyachkaqkuna qutuchaykukusqanku. Yakuwan jich’aykusqanku, manapuni
rikch’arisqachu. Chaymanta pisimanta pisi wayrachisqanku, ñak’ayta
rikch’arisqa.
-“¿Imanantaq?”- ñispa Faustinu
rikch’ariytawankama tapukusqa.
-“Guillermitu wañusqa jampina
wasipi kachkan”- llakisqa ñisqa Marioqa.
-“Qam wañuchinki ¡karaju!
¿Imanapuwankitaq wawayta?”- ñispa Mariota maqayta munasqa.
-“Ama jinaychu”- ñispa wakinqa
jark’arakusqanku.
Chaymanta tukuyta
Libiratawan Mariowanqa Faustinuman Guillermitumanta willasqanku. Jinallapi
Faustinupis phutiyta waqarikusqa, chantataq jampina wasiman pananwan
kachaykukusqanku. Mariotaq awtuntawan wakantawan watukuq risqa.
Jampina wasipiqa mana
ayata jurqhuchiyta munasqankuchu. Aya tawa-k’uchuta apanankuta ñisqanku.
Ajinata jurqhuyta atinkuman kasqa. Jinapi aya tawa-k’uchutapis Libirata
rantisqa, Faustinu aqha uqusqanpi ni juk phatayuq kasqa.
Marioqa ayata Anzaldo chiruman, Kalallusta
llaqtanman apapuyta munasqapis.
-“Juk tutalla trankata
pasachipusqayki”- ñisqapis.
Faustinu mana munasqachu.
-“Quchapampallapi
p’ampaykunachik”- ñisqa.
Jinamanta chay
ch’isi-pacha ayata Quchapampapi Libiratap wasinpi wilasqanku. Q’ayantinpachataq
Quchapampapi Guillermitutaqa p’ampaykusqanku.
Mama Fransiska
Guillermitun wañupusqanta mana yachallasqapischu. Faustinu mana willayta
munasqachu, nitaq Guillermitup kurkuntaqa Kalallustaman
p’ampanankupaq apachiyta munallasqataqchu.
Chaymantaqa, Libirataqa turanta
ajinata ñisqa:
-“Mama Fransiska
imaynachus kakuchkanpis, wawantaqa p’ampakuqtaqa mana rikullanpischu.
¿Imaptintaq mana riytawan pusarqamurqankichuri? Kunanqa, ¿Imaynatataq
willankiri?”-
-“Kunan-pacha Kalallustaman kachaykukusaq, kay
Guillermitup p’achanta apakapusaq, chaypi mamanman willasaq”- ñispa Faustinu
kutichispa kachaykukusqa.
man chayaytawanqa
aqhataraq chay ch’isi upyakusqa. Q’ayantin paqarinraq Kalallustaman chayasqa. Wasinman yaykuykurisqa. Luwisaqa tatanta
rikuytawankamaqa ajinata ñisqa:
-“¡Tatay! ¿Misk’ita,
latanuta, laranjata apamurqankichu?”- ñispa payman utqhayta chimpaykusqa.
-“¡Mana ni imata
apamunichu! ¡Mana qullqiyuq chayakamuchkani!”- ñispa tumpa machasqaraq sinchita
Luwisataqa qhaparisqa.
Luwisaqa chayta uyariytawanqa
punku wasapi sunqu nanayta waqaq churakusqa.
Chaymantaqa wayk’una
wasiman yaykusqa. Mama Fransiska chaypi Fortunato sullk’a wawanman
mut’iyakituta sunqu nanayta upichichkasqa.
-“¿Imaptintaq ajinata
saqirpariwayku? ¿mayman chinkankiri?”- ñispa warminqa qusanta rikuytawan sumaq
phiñasqa parlasqa.
Jukninqa ch’inllamanta
warmintaqa makinpi uña wawa jap’irisqata qhawarisqa. Sumaqta qhawallasqapuni,
mama Fransiskap p’achanqa thantataq llik’isqataq kasqa. Juk’utanpis q’ala
p’itisqa manaña sumaqta puriytapis atisqañachu.
-“Guillermito awtupi tikrakuspa
wañupun”- ñispa Faustinu willarisqa.
-“¿Ja?”- ñispa Fransiska sinchita
qhaparisqa.
-“Ñiykijina Guillermitu
awtu tikraypi wañupun, qayna Quchapampapi p’amparqayku”- ñisqa yapasqa.
Chayta uyariytawanqa mama
Fransiska sinchita sunqu nanayta waqaq churakusqa. Inti yaykuytapis
waqachkallasqapuni. Ni imapis llakiyninta ch’inyachisqachu.
-“¿Imamanta waqachkanki
mamay?”- ñispa Luwisaqa ch’ichi uyita-pacha mamanta tapurisqa.
-“Umay nanachkawan wawitay”- ñispa
wawanta uqllaykuytawan waqallasqapuni.
Chay p’unchawqa mana ni
wayk’usqapischu. Ni uywakunatapis michiq qhatisqachu. Intipis chinkaykusqaña
wayk’una wasi ukhupi chukuspa waqachkallasqapuni. Chaymantaqa, k’arku mut’ita
mikhuykuytawan puñuykakapusqanku. Chay ch’isi mama Fransiska llakiymantaqa mana
puñullasqapischu.
Q’ayantinqa Faustinu ñisqa:
Chayta qusanpa siminmanta
uyariytawan tumpata mama Fransiskap sunqunqa kusirikusqa.
Jisq’un p’unchawninmanqa,
misata Anzaldopi churachisqanku.
Sut’iyaymanta-pacha samata chayachiytawanqa, tukuy Anzaldoman misata uyariq risqanku. Kalallustamanta achkha ayllumasinku misaman jamullasqankutaq. Misa
pasaytaqa yanalla tukuy lluqsirasqanku. Chay p’unchawqa Faustinup wasinman
riytawan mikhusqankutaq aqhawan macharasqankutaq.
Chay p’unchawmanta
qanchischawmanqa tukuy Kalallusta
ayllupi papa tarpunapaq jallp’ata wakichisqanku. Chay wataqa Faustinukunapis
tawa chirupi papataqa tarpusqanku. Papa jallmay pasaptinkama Faustinu ñisqa:
-“Quchapampaman kutinay
tiyan. Kay iskay wawanchiktaqa sumaqta kawsachinanchik tiyan. Manaña llakiy
ñuqanchikpaq chayamunanchu tiyan, ña iskay qhari wawanchikta wañuqta
saqinchikña. Kunanmanta-pacha sumaqta llamk’asaq. Sapa killamanta killa
kutirimusaq, mikhunata apamusaq”- ñiytawan watiqmanta Quchapampaman sapan
kachaykukullasqataq.
Ñisqantajina ruwasqa,
sumaqtañamin chaymantapacha llamk’aq kasqa. Juk yunta wakatapis rantisqankuña.
Wakin paqarinqa mama Fransiskakuna wilalitapis upyariqña kasqanku.
Sumaqtañapuni kawsachkaq kasqanku.
Mama
Fransiskapis Quchapampapi (1967-1970)
Tata Faustinu
Quchapampaman qullqita ruwakuq jamullaqpuni kasqa. Sapa killa qallarikuyta
jamuq kasqa, killa tukukuytataq qullqi juqharisqa, mikhuna juqharisqa ima may
kusisqa kutipuq kasqa.
Kuraq wawa Luwisawan
Fortunatowanqa iskayninku Kalallusta
yachaywasiman sapa killachawmanta ch’askachawkama riq kasqanku.
Yachaywasipiqa sapa
p’unchaw wilalita juk t’antayuqta yachakuqkunaman quq kasqanku. Tukuy wawakuna
chayrayku yachaywasimanqa juk ch’usaq qiru juqharisqa riq kasqanku. Tata
Waltikuptawan mama Wadalupiptawan wawakunanpis yachaywasiman rillaqtaq
kasqanku.
Luwisawan Fortunatowanqa
iskaynillankupuni yachaywasiman sapa paqarin kachaykukuq kasqanku. Mamankutaq
uywakunata michiq kasqa. Mama Fransiskap uwijanqa achkhataña mirasqa. Watapi
juk kutita uwijata ñak’aytawan misk’ita mikhurikuqñamin kasqanku.
Tata Faustinu, mana
Quchapampaman rispa, wisllakunata sumaqta k’ullumanta llaqllaq kasqa.
Tallkakunatapis pay sumaqta ruwayta atiq kasqa. Chay wisllatawan tallkatawan
ruwasqanta Anzaldopi mama Fransiska
ch’askachaw p’unchaw ranqhaq kasqa.
Tumpata      Kalallustapi
   sayk’urpaytawanqa  Faustinu       Quchapampaman
kachaykukullasqañataq. Warmintawan wawakunatawan sapankuta Kalallustapi saqisqa.
Quchapampapiqa manaña
Libiratap wasinpichu qhipakuq kasqa. República
y Punatapi juk juch’uy wasillapi
tiyakuchkasqa. Chaypi achkha runa sapa ch’isi puñuq kasqanku. Sapa iskay
ch’isimanta juk waranqata wasiyuqman puñusqankumanta quq kasqanku.
Sapa p’unchaw Faustinu
wak mana riqsisqa runakunawan imaqa tukuy imata q’ipiykachaspa llamk’aq
kasqanku. Intichaw p’unchawqa, Rio Rochaman p’achankuta t’aqsarikuq riq
kasqanku. Juk intichaw p’unchawqa mayumanta kutimuchkaspa aqha wasiman
yaykurqusqanku. Chaypi Faustinuta watiqmanta mana munachkaqta
machaykuchisqanku. Chay ch’isi aqha upyaspa sut’iyasqanku. Faustinu achkha
qullqitaña ruwakusqantapis q’alitunta chay ch’isi aqhapi tukurpasqa. Q’ayantin
paqarintaq llakisqa:
-“¿Kunan ima qullqitataq Kalallustaman apasaqri? ¿Imaynallatataq
mana qullqiyuq chayasaqri?”- ñispa ukhunpi t’ukurispa llakirikusqa.
Chay killa tukukuytaqa
mana Kalallustaman kutisqachu. Mama
Fransiska llakisqalla qhipakusqa.
-“¿Aqha uqunamanchu
quykakapullantaq? ¿Imaptintaq qusay mana qullqiwan kutirimunchu?”- ñispa
t’ukuspalla puriykachaq kasqa.
Faustinu chay
p’unchawmanta-pacha, llamk’aqtaq aqha wasiman chiqitunta ripuqtaq kasqa.
Manañapuni Kalallusta ayllunmanqa
kutisqachu. Sapa p’unchaw aqha wasillapiña sayaq kasqa. Tutamanta llamk’aq
kasqa, mikhuykuytawanqa sapa p’unchaw aqha wasiman ripuq kasqa. Chaypi achkha
runawan warmikunawan ima upyaq kasqanku.
Mama Fransiska manaña
sapan papatapis, saratapis, riwutapis tarpuchiyta atiqchu kasqa. Mana qullqiyuq
sapa iskay killa juk uwijata ranqhaspa chayllawanña llakiyta kawsakuq kasqa.
Papapis riwupis, sarapis wasinpiqa tukurpakuchkasqaña. Ni imata ruwayta atispa
sapa p’unchaw llakiyta kawsakuq kasqa.
Juk ch’askachaw p’unchaw
mama Fransiska Quchapampaman qusanta mask’aq riyta munasqa. Awtuqa sapa
ch’askachaw sukhayayta Anzaldomanta
Quchapampaman riq kasqa. Chayta yachaspa mama Fransiskaqa tata Waltikup
wasinman risqa, chantataq ajinata parlaspa yanapanankupaq mañakusqa:
-“Tata Waltiku mama
Wadalupi, qamkuna yachankichik Faustinu unayña mana chayamusqanta. Ama jinachu
kaychik, Quchapampaman payta mask’aq richkani. Luwisaywan, Fortunatoywan
sapanku qhipakuchkanku. Qamkunawan wasiykichikpi qhiparikuchunku ah. Kimsa
ch’isillata; Ch’askachawta, K’uychichawta, Intichaw p’unchawtawan ima.
¿Uywakunaytawan mink’arikuykichikmanchu? Kimsa p’unchawllata michiripuwaychik
ari”-
-“Ama llakikuychu
Fransiska, wawakunaqa ñuqaykuwan kakullanqanku. Uywakunatapis ñuqayku
michillasqayku. Qamqa riy qusaykita mask’amuy”- ñispa tata Waltiku ñisqa.
-“Pachi, jina kaptinqa
kunan sukhayayta-pacha Quchapampaman kachaykukusaq”- ñisqa Fransiskaqa.
Luwisatawan
Fortunatotawan tata Waltikup wasinpi saqisqa, uywakunata mink’aspa, mama
Fransiska juk chhika mut’itawan papa wayk’utawan juqhariykukusqa. Kimsa waranqa
phisutataq awtupi rinanpaq apakusqa. Chay ch’askachaw sukhayaytaqa Anzaldokama lliklla q’ipi q’ipirisqa
chakipi chayasqa. Chayasqataq, Quchapampaman awtuqa lluqsichkasqaña. Utqhayta
awtuman wasarisqa. Jinamantataq Quchapampakama chayasqa. Quchapampapiqa
awtumanta jurayk’aytawan-kama mana ni mayman riyta atisqachu. Awtuyuqta ajinata
tapurikusqa.
-“¿Maypitaq mama Libirata tiyakun,
mana rikuwaq?”-
-“Manapuni rikunichu”- ñispa
awtuyuqqa kutichisqa.
-“Awtu mayniqpichus
sayan, chaymanta chiqitunta ura chiruman purina chaypi juk muyurina tiyan chay
chimpanpi Libiratap wasinqa, ñispa juk p’unchaw Faustinuqa ñiwarqa”- t’ukurispa
chay ñanninta kachaykukusqa.
Unaytaña purisqa
maypichus kasqantaqa mana yachasqañachu. Inti chinkaykusqaña, paytaq ni
imanayta atisqachu. Maymanchus purinanta mana yachasqachu. Tapurakusqapis mana
ni pipis Libiratap wasintaqa riqsisqachu. Purillasqapuni, purispallapuni Estación de trenes ñisqa chayman
chayasqa. Chaypi tutaqa achkha runa puñuq kasqanku. Paykunaman k’askaykuytawan
juk k’uchupi mantanwan qhataykukuytawan, mut’itawan papa wayk’u apakusqantawan
llakisqa mikhurikusqa, chantataq chay k’uchupi chukuchkaspalla puñurparisqa.
Q’ayantinqa chhaqpu,
chhaqputa, rikch’ariptin lliklla q’ipinta suwarparisqanku. Sapallanña chay
k’uchupi chukukuchkasqa. Sayariytawan mana maymanchus purinanta yachasqachu.
Chay p’unchawqa
Quchapampa llaqtapi sapan puriykachasqa. Qusanmanta tapurakuspa mask’asqa,
manataq tarisqataqchu. Qhatumanpis chayasqa, chaypi warmikuna mikhunata
ranqharichkasqanku, wakintaq mikhurichkasqanku. Mama Fransiska ni juk
waranqayuq. Yarqhaymantapis ch’akiymantapis wañuchkasqaña. Llakisqalla qhatupi
runata qhawaraspa purillasqapuni. Quchapampaman jamusqanmanta allin
qhispichisqa puriykachasqa.
Tapukuspallapuni purisqa
manataq ni pitapis riqsisqata tarisqachu. Intipis chinkaykapuchkallasqañataq,
paytaq Pulakayo, Barrientos chiqanpi sayarichkasqa. Tumpa tumpata yuyasqa
maynintachus jamusqantaqa.
-“Jina kachun, ¡Kalallusta aylluyman kachaykakapusaq!”-
ñispa umanpiqa ñiytawan mayniqtachus      Cliza   chiruman
    ñan  rin,
    chayninta     tapurikuspa  chakipi
kachaykurikuchkasqa.
-“¿Imata kaypi qam
ruwachkankiri?”- ñispa wasanmanta uyarisqa.
Mama Fransiska sumaq
mancharisqa wasanta qhawarikusqa, chaypitaq Faustinu tumpa machasqa, k’uyunata
pitarichkasqa.
-“¿Imaptintaq mana
chayamunkichuri? ¿Maypi chinkanki?”- ñispa mama Fransiska qusanman parlasqa.
-“Mana chinkanichu,
kutisaqpuni ah, ¿Imaynataq wawakuna kachkanku? ¿Maytaq? Ichamá ima pasan”-
ñisparaq phiñarisqa tapusqa Faustinu.
-“Paykunaqa waliq
kakuchkanku, tata Waltikuwan qhipakunku”- ñispataq warmiqa kutichisqa.
-“Allin pacha, Jaku
Libiratap wasinman, chaypi imallatapis yanapamunki ah”- ñisqa qusanqa.
-“¿Maypitaq tiyakunri?
kay p’unchawnintinta mask’ani, mana wasinta tarinichu”- ñisqa Fransiskaqa.
-“Jaqay chimpapi ari.
Jaqay yuraq wasi rikhurimuchkanchari, chaymanta paña chirunpi”- ñispa, Faustinu
makinwan rikuchisqa.
Chay p’unchawqa Libiratap
wasinman ripusqanku. Mikhuykuytawankamaqa unayta ch’aqwasqanku. Libirata
Faustinup kuraqninjina sumaqta sullk’a turantaqa k’amirisqa.
-“¿Maytaq qullqi? Jayway
kay warmiman, ¿Wawakuna imatataq mikhunqanku?”- ñisqa sumaqninta turanta
rimasqa.
-“Manaraq jaywawankuchu,
qhasita llamk’achiwanku. Junt’anawanku kachkan”- ñispa alliyllamanta Faustinu
parlarisqa.
-“Q’aya warmiykiwan rinki,
chaymantaqa qullqita jaywanki”- kuraq pananqa ñisqa.
Q’ayantin paqarinqa
mikhuykuytawankama, Faustinu Fransiskata pusarisqa, maypichus llamk’aq chay
chiruman kachaykukusqa. Quchapampa qhatupi unayta puriykachasqanku. Chayllapi
juk runa ñisqa:
-“¡Yu! ¿Sarata awtumanta
jurayk’achiyta yanapawankimanchu?”-.
-“Arí, arí”- ñispa utqhayta tata
Faustinu chawpi p’unchawkama yanapasqa.
Chay yanapasqanmantaqa
iskay waranqata chay runa Faustinuman jaywasqa, paytaq chay iskay waranqata
mama Fransiskaman jaywasqa. Chaymantaqa qhatu chiruman yaykusqanku. Chaypi
chawpi mikhunata may misk’ita iskayninku mikhuykusqanku, patanpitaq k’isamanta
misk’i yakuta upyasqanku.
-“¡Kunanqa manuta
quchikampusunchik!”-Faustinu ñisqa.
-“¿Pitaq qhasita
llamk’achisunkiri? ¡jaku rinachik!, jaywapusuchunku wawanchikpaq imallatapis
rantispa apayman”- ñispataq Fransiska yapasqa.
Jinamanta iskayninku
mikhuykuytawan, qhatu chirumanta wak chiruman, kachaykukusqanku. Chay
p’unchawqa manataq pipis qullqita Faustinuman jaywasqachu. Sinchitaña
purisqankupi sayk’usqankupis.
-“¡Aqhitata upyaykurina!
anchata ch’akiykuchkawan”- ñispa Faustinu warminta aqha wasiman pusaykusqa.
Aqha wasipiqa tukuy
riqsisqa masikunan ch’aqwarispa aqhata upyarichkasqanku. Chayllapitaq,
Faustinuta juk thanta pullirayuq warmitawan rikuytawantaq, t’uku t’ukulla
qhawarisqanku.
Juk k’uchupiqa achkha
Faustinup riqsisqakunan aqhata upyarichkasqanku. Kimsa qhari, tawa warmi.
Chayllapi juknin warmiqa tapusqa:
-“¿Pitaq payri?”-
-“Pay Warmiy ah”- ñispa Faustinu
kutichisqa.
-“Warmin kasqa,
¡ajajay!”- ñispa mama Fransiskata qhawarispa juknin chulaqa, tumpa machasqa
asiymanta wañuririsqa, chayta rikuytawan wakinpis asiykukullasqankutaq.
Mama Fransiska ch’insitullamanta,
mana ni imatapis ñisqataqchu.
-“Jamuy ah Faustinu ¡aqhitata
upyaykurina ah!”- ñispa juk runa ñisqa.
-“¡Mana! tata Isikuta
mask’achkani, ¿Mana rikuwaqchik karqa?”- ñispa kutichisqa.
-“San Antonio aqha wasipi karaykachkarqaqa”- ñispataq juk runa
kutichillasqataq.
-“Chay Isiku phichqa
chunkata manuchikuwarqa manataq kunankama jaywapuwanchu”- ñisqa Faustinu
sinchimanta parlasqa.
Jinamantataq chay juknin
aqha wasimanñataq kachaykukusqanku. Chay aqha wasiman yaykuptinkukama, Isikuqa
Faustinuta rikuytawan uqllaykuspa jamp’ara chayman pusasqa. Chaypitaq aqhata
jaywasqa pacha. Mama Fransiska juk k’uchupi sapan unayta sayakusqa. Chaypitaq
juk warmi payman qayllaykuytawan tapusqa.
-“¿Imaykitaq qampata Faustinu?”-.
-“¡Qusay ari!”- ñispataq
kutichisqa.
-“Yachariwaqchus wakcha
warmi. Kay qhariqa sapa p’unchaw aqha wasimanta aqha wasi purikun. May chhika
chulayuq, jukwantaq jukwantaq uqllanarikuspa may kusisqa puriykacharikun. Sapa
p’unchaw munasqanta ruwarikun”- ñiytawan chay warmiqa utqhayta karunchakapusqa.
Chayta uyariytawan mama
Fransiskap sunqun phirikusqa, qusanta ch’inllamanta qhawarispa, phutiyta waqaq
churakusqa. Tata Faustinutaq warmintaqa ni qhawarimullasqapischu. Manapis
rikunmanchujina Isikuwan aqhata sinchimanta asirispa upyakullasqapuni.
-“¿Imatataq ñuqa upajina
kaypi sayarayachkaniri? Ripusaq kay qharimanta karunchakapusaq. ¡Supay apachun
kay qhinchataqa!”- ñispa waqallasqapuni. Chaymantataq jukllata punkuta
lluqsimuspa Cliza awtu sayan chay
chiruman purimusqa.
awtu sayan chayman
chayamuspa, makinta qhawarikusqa, iskay waranqa k’ata kasqa. Quchapampamanta Clizakama awtuqa iskay waranqamanta
runata apaq kasqa. Clizamantaqa
chakipi Anzaldo llaqtakama may chhika
runa chakipi puriq kasqanku ñin.
Jinamanta chay awtuman
wasariykusqa. Awtupi Clizaman
kutimuchkaspaqa juk k’uchupi chukuykuytawan manapuni waqasqanmanta ch’inyayta
atisqachu, phutiyta waqallasqapuni. Ñawinpis may punkisqaña kasqa, chay chhika
waqasqanpi q’ala puka pukallaña kasqapis.
piqa awtumanta
jurq’aytawan, Anzaldo ñanninta
chiqitunta t’ukuspa, waqaspa ni imata ruwayta atispa kachaykurikapuchkasqa.
Ñanninta purichkaspa t’ukuchkallasqapuni. Mana yachasqachu imaptinchus Anzaldoman kutichkasqantapis. Makinta
qhawarikusqa ch’usaq kasqa. Sunqun ukhuqa llakiymanta yawartapis
waqachkanmanjinapuni kachkasqa. Umanpi wawankunata ajinata ñichkaqta rikurispa.
-“Mamay, ¿Imatataq llaqtamanta
aparimurqanki?”-.
Chaykunapi t’ukurispa
astawan sunqunqa llakiymanta phirikusqa. Ñawinmantaqa waqay manapuni
ch’akisqachu, paramuchkanmanpisjina surumuchkallasqapuni. P’achanpis waqaymanta
ch’aritan. Anzaldo chiruman
purichkaspalla, mama Fransiska jukllata ñan chawpipi sayarpariytawan Cliza chiruman qhawarimusqa. Umanpi
imapis ¡kutiripuy Clizaman! ñiqtajina
uyarisqa.
Chullpa Muqu
P’uqru Pata
mayu= kay mayuqa Kalallusta ayllupi, jatun mayu
jatuchaq chhanka chawpipi.
P’uqru Pata
river = this river is in Kalallusta, a big
river in between huge rocks.
